2,df229427-6e55-4fc5-bb7b-e74460d977ab,He onipaa i ka meheu,"Auē ka ʻiliʻili ē i ka hoʻopuehu ʻia nei.
E paepae hou ʻia ka pōhaku
I paʻa maila ke kahua hale hou
No kākou, e nā pua, e hoʻolulu ai.
E ala e ka ʻĪ, ka Mahi, ka Palena,
I mua a loaʻa ka lei o ka lanakila!

– he mau lālani mele o “Ke Au Hawaiʻi” na Larry Kimura

Papa Kuhikuhi

He Ala i Maʻa i ka Hele ʻia .................4
Nā Kumuwaiwai ʻIke Hawaiʻi ................6
.. Nā Nūpepa ʻŌlelo Hawaiʻi Kahiko ........7
.. Nā Puke Wehewehe ʻŌlelo ..............8
.. Nā Nīnauele Mānaleo ................10
Nā Loli o ke Au .........................12
.. He Honua Ola ......................12
.. Ke Kōmike Lekikona ..................13
.. Ka Haku Huaʻōlelo Hou ...............14
Panina: E ʻOnipaʻa Mau i ka Meheu ........19
Nā Huaʻōlelo Koʻikoʻi ....................20
Papa Wehewehe Huaʻōlelo ...............22
Papa Kuhikuhi Kikoʻī .....................24

He Ala i Maʻa i ka Hele ʻIa

“Na wai hoʻi ka ʻole o ke akamai, he alanui i maʻa i ka hele ʻia e oʻu mau mākua?”

He ʻōlelo puanaʻī kēia na Liholiho, na Kamehameha II hoʻi, e hōʻoia ana i ka mea nui o ka ʻike Hawaiʻi, he ʻike a he hana waiwai i paʻa iā ia a i nā hanauna Hawaiʻi ma mua ona.

He like nō kēia ʻike Hawaiʻi me ka meheu. ʻO ka meheu, ʻo ia nā kapuaʻi wāwae ma ke ala nui o kona hele ʻia. No ka nui o nā meheu wāwae, ua akāka ke ala e hele ai.

Kapa ʻia ke ala o nā ʻike Hawaiʻi like ʻole, he moʻomeheu Hawaiʻi. Aia i ka moʻomeheu Hawaiʻi, nā “kapuaʻi” ʻōlelo, ʻike, a me nā hana e Hawaiʻi ai ke kanaka a me ka lāhui Hawaiʻi.

ʻO kā Liholiho, he naʻauao ke kanaka e kau kona mau kapuaʻi wāwae i ke ala o ka ʻike moʻomeheu Hawaiʻi mai nā kūpuna mai, i ola ia moʻomeheu i kēia hanauna a ia hanauna aku. Na wai nō hoʻi e ʻole ka pūlama i ia ʻike kupuna makamae?

Pehea, e ka mea heluhelu, ua hele wāwae paha ʻoe i kekahi alahele o uka, o kai paha? Ua noʻonoʻo paha ʻoe i ke kumu i hāmama ai ke ala? Na kekahi ia ala i waele, a ua hāmama hoʻi iā ʻoe i ka nui o nā wāwae i hele mua ma ia ala.

Nā Kumuwaiwai ʻIke Hawaiʻi

I loko nō o nā loli o ke au, ua hoʻopaʻa nā kūpuna i nā ʻike moʻomeheu like ʻole – he ʻano alahele i ka naʻauao e hahai aku ai kākou.

Ua hoʻopaʻa kekahi poʻe i ka ʻike moʻomeheu Hawaiʻi ma nā kumuwaiwai he nui. Ua wānana kūpono ia poʻe naʻauao i ke koʻikoʻi o ka hoʻopaʻa ʻana iho i ia ʻike. Pēlā nō i mālama ʻia ai a hiki i kēia lā.

ʻO ka ʻimi ʻana aku i ia ʻike kupuna ka hana i koe. Ma hea hoʻi e ʻimi ai i ia mau ʻike?

Nā Nūpepa ʻŌlelo Hawaiʻi Kahiko

Ua nui wale nā ʻike a me nā kumuhana Hawaiʻi like ʻole ma loko o nā nūpepa i hoʻomaka i ka makahiki 1834 ma hope iho o ka hiki ʻana mai o nā mikionele i Hawaiʻi nei i ka makahiki 1820. Ma ia wā, he mea hou loa ka palapala ʻana i ka ʻōlelo Hawaiʻi, ʻoiai he ʻōlelo haʻi waha ia ma mua. Ua ʻapo koke nō naʻe nā Hawaiʻi i ka palapala, a kākau ihola i nā moʻolelo like ʻole ma ka ʻōlelo makamae o ka ʻāina.

He nui wale nā lima i komo i ke kākau ʻana i ia mau moʻolelo nūpepa. Ma laila i palapala ʻia ai nā kaʻao, ka mōʻaukala kahiko, nā mele, ka haʻilono o ia wā, a me nā mea hoihoi a kamahaʻo paha o ke ao.

Ma ka ʻapo ʻana i ka palapala ʻōlelo Hawaiʻi i paʻa ai nā nūpepa a me nā kumuwaiwai ʻē aʻe o ka ʻōlelo i kākau a paʻi ʻia e like me nā palapala aupuni, nā puke moʻomanaʻo, nā puke mele, a me nā leka. He mea nō hoʻi ka palapala ʻōlelo Hawaiʻi e hiki ai i ke kanaka ke ʻapo, hahai, a mālama kūpono i nā meheu ʻike o nā kūpuna.

Nā Puke Wehewehe ʻŌlelo

ʻO kekahi mau ʻōlelo o ka honua nei, ke maopopo ʻole ka manaʻo o kekahi huaʻōlelo, e hiki i ke kanaka ke huli i loko o ka puke wehewehe o ia ʻōlelo a loaʻa mai ka manaʻo. Pēlā nō ka ʻōlelo Hawaiʻi. ʻO kekahi mea nui loa o kona mahalo ʻia, ʻo ia nō ka puke wehewehe ʻōlelo ʻo Hawaiian Dictionary na Mary Kawena Pukui lāua ʻo Samuel H. Elbert. He puke koʻikoʻi maoli nō i ili mai ai nā manaʻo o ka hapa nui o nā huaʻōlelo Hawaiʻi i paʻa iā kākou nei.

He mau makahiki lōʻihi nō ka hoʻopaʻa huaʻōlelo ʻana. Ma ka nui, na Pukui ka hōʻoia ʻana i ka pololei o nā manaʻo huaʻōlelo, a na Elbert ka hoʻonohonoho ʻana i kū i nā puke wehewehe ʻōlelo o ko lāua manawa. I loko o ka nui launa ʻole o ia hana, ua paʻu aku lāua a ʻonipaʻa. I loa nō a ʻike a lohe paha ʻo Pukui i huaʻōlelo i komo ʻole i ka puke wehewehe ʻōlelo, ʻo kona hoʻopaʻa ihola nō ia i luna o ka pepa (he ʻāpana wahī leka weluwelu i kekahi manawa), a hoʻokomo ihola i ka pahu i piha i nā huaʻōlelo āna i hōʻiliʻili ai.

ʻO ia noke akula ʻo Pukui lāua ʻo Elbert i ka noiʻi noelo ʻana a paʻa pono ʻeono paʻi ʻana o kā lāua puke kaulana. Pēlā nō i waele ai i ia ala moʻomeheu e naʻauao ai ka poʻe ma hope o lāua.

Nā Nīnauele Mānaleo

ʻO kekahi kumuwaiwai nui loa e ola ai ka ʻōlelo Hawaiʻi,ʻo ia nā waihona leo nīnauele o nā kūpuna mānaleo. ʻO Pukui kekahi o nā kānaka mua loa i ʻokileo i ia ʻano nīnauele makamae. ʻAʻole i laha loa ka ʻenehana mīkini ʻokileo i ia wā, ua ʻike nō naʻe ʻo Pukui i ka waiwai, a paʻa ihola iā ia he mau waihona leo o nā kūpuna mānaleo.

ʻO ka nui o ia ʻano waihona leo kupuna i koe mai, na Larry Kimura ia no kona wā i hoʻokele ai i ka polokalamu lēkiō ʻo Ka Leo Hawaiʻi. He ʻumikūmāono makahiki o kona ʻokileo ʻana i ke kūkā kamaʻilio ʻana me nā mānaleo mai Hawaiʻi a Niʻihau.

Ua kamaʻilio ʻia nā hana kuʻuna like ʻole o ka nohona Hawaiʻi: ʻo ka lawaiʻa, ka haku lei, ka mahi ʻai, nā moʻolelo a nā kupa no ʻō a ʻō o ka pae ʻāina nei, a nui hou aku. ʻO kekahi o nā mēheuheu nani lua ʻole, ʻo ia ka leo hone o ia mau kūpuna e lohe ʻia ma ia mau waihona leo i paʻa ma mua o ko lākou haʻalele ʻana aku i ke ala hoʻi ʻole mai.

No ua mau kumu nei i lilo ai kēia mau nīnauele he kumuwaiwai nui koʻikoʻi e hoʻomaopopo a hoʻomau aku ai kākou i nā ʻike Hawaiʻi.

Nā Loli o ke Au

He Honua Ola

ʻO ka ʻonipaʻa o nā kūpuna i kūkulu i nā kumuwaiwai ʻike Hawaiʻi kahiko, he mea kū maoli ia i ko kākou mahalo a me ka hoʻomaikaʻi. He honua ola nō naʻe hoʻi kēia e loli ai ka nohona kanaka a e kū mai ai nā mea hou i ke au o ka manawa.

Aia i kēlā me kēia ke koho ʻana pehea e komo ai ka mea hou i ka noho ʻana. Pēlā i ʻapo a hoʻohana ai nā kūpuna i nā mea hou e like me ka palapala a me ka mīkini ʻokileo e paʻa ai ka moʻomeheu no nā hanauna hou. He aha kā kākou mau mea e ʻapo a hoʻohana ai?

Ke Kōmike Lekikona

I ka loli ʻana o ke au, he kū mai nō nā mea hou, a pono ka huaʻōlelo e maopopo mai ai ka manaʻo o ia mea hou. ʻO ka haku ʻana i ia ʻano huaʻōlelo, ʻo ia ka hana a ke Kōmike Lekikona.

Aia ma ke Kōmike Lekikona nā kānaka mākaukau loa ma ka ʻōlelo makuahine mai nā mokupuni like ʻole. Ma ka hālāwai ʻana, hāpai nā hoa kōmike i nā kumuhana like ʻole e haku ʻia ai nā huaʻōlelo hou. ʻImi ʻia ke kōkua o nā kānaka i loea ma nā kumuhana kikoʻī, e laʻa me ka ʻenehana hoʻonanea, ka haʻilono, a me ka ʻike maluō.

Ka Haku Huaʻōlelo Hou

Ma hope o ke kūkākūkā ʻana o nā hoa Kōmike Lekikona no ka huaʻōlelo hou (mai ka ʻōlelo Pelekānia mai ka nui), he mau kiʻina e haku ai i ka huaʻōlelo penei: E ʻimi i ka huaʻōlelo kokoke loa o kona manaʻo i ko ka mea hou; e wehewehe i ka manaʻo; e kiʻi i huaʻōlelo ʻōiwi ʻē aʻe i like ka manaʻo; e hoʻohawaiʻi i ke kani o ka huaʻōlelo; a he mau kiʻina hou aku nō.

A paʻa maikaʻi ka huaʻōlelo hou, komo ia i ka ʻohina huaʻōlelo hou e hoʻopuka ʻia nei ma Nā Puke Wehewehe ʻŌlelo Hawaiʻi ma ke kaha pūnaewele ʻo Ulukau. ʻO Māmaka Kaiao ka inoa o ia ʻohina “i mea e māmaka ai i ka ʻōlelo a puka he kaiao hou.”

He kōkua kēia mau huaʻōlelo hou iā kākou o ke au nei, ʻoiai e komo ana ka poʻe ʻōlelo Hawaiʻi i loko o nā ʻoihana like ʻole he nui wale. He mau ʻelele nō hoʻi no ka ʻōlelo makuahine nāna e lawe ana i ka moʻomeheu Hawaiʻi i mua i loko o nā pōʻaiapili hou. E lawe ana kākou i ka ʻōlelo ʻōiwi a me kona mau huaʻōlelo hou i loko o kā kākou mau hana.

ʻO “lolouila” kekahi huaʻōlelo hou no ia mīkini he kohu lolo noʻonoʻo nō o ke kanaka i hoʻoholo ʻia e ka uila. (Hoʻohana kekahi poʻe i ka huaʻōlelo “kamepiula” no ia mīkini hoʻokahi i hoʻohawaiʻi ʻia ai ke kani o ka huaʻōlelo Pelekānia).

He huaʻōlelo waiwai ʻo lolouila, ʻoiai he ʻenehana mea nui ia o kēia wā e holomua ai nā ʻano hana like ʻole he nui wale. He mea nui nō hoʻi ia ma ka ʻoihana hoʻonanea e like me ka hoʻomohala pāʻani wikiō. Pehea lā ke kamaʻilio Hawaiʻi ʻana o kēia wā inā ua nele i ka huaʻōlelo ʻole no kēia mīkini kamahaʻo?

I ke au kahiko, ma ka leo o ka waha i kaʻa ai ka ʻike a me ka manaʻo o kānaka, kekahi i kekahi. A hiki mai ka palapala, ʻo ke kākau a me ka heluhelu kekahi mau ʻano hou o ka hoʻokaʻaʻike ʻana. A hiki mai hoʻi i kēia wā nei o ka lēkiō, ke kīwī, a me ka pūnaewele, ua pono he huaʻōlelo no ia mau ʻano hou o ka hoʻokaʻaʻike ʻana.

Pēlā i kupu mai ai ʻo “pāpaho,” he huaʻōlelo i lawe ʻia mai ka ʻōlelo Māori mai. ʻO ka lawe ʻana i ka huaʻōlelo mai kekahi ʻōlelo ʻōiwi mai, ʻoi loa nā hoa ʻōlelo Polenekia e like me ka Māori, he kiʻina hana ia e lako ai ka ʻōlelo Hawaiʻi i nā huaʻōlelo hou.

He mea nui ka pāpaho i ka ʻoihana haʻilono o kēia wā. Ua nui nā ʻano pāpaho like ʻole a ke kanaka haʻilono e hoʻohana ai i ka hoʻolaha nūhou o ke ao.

Ua maʻa ka poʻe o ka wā kahiko i ka mālama a hoʻomalu ʻana i ka ʻāina i ō mau, i ola ikaika nō hoʻi kānaka. I kēia wā, no ka ʻokoʻa o ka nohona a me ka pilina me ka ʻāina, ʻaʻole i like ka mālama a hoʻomalu ʻana o ka poʻe.

No laila i haku ai ke Kōmike Lekikona i ka huaʻōlelo ʻo “maluō” i mea hoʻomanaʻo i ke koʻikoʻi o ka nohona hoʻomalu o ke kanaka ma ka ʻāina. Mālama a kiaʻi ka poʻe ʻoihana hoʻomaluō i ke ola o ka lani, ka ʻāina, a me ke kai, i ola pū kākou kānaka.

Panina: E ʻOnipaʻa Mau i ka Meheu

ʻO nā kumuwaiwai kahiko a hou i hōʻike ʻia aʻela, ke kū maila nō ma luna o ka hoʻoilina Hawaiʻi, he ala ʻike mēheuheu i waele mua ʻia e nā kūpuna. ʻAʻole naʻe na nā kūpuna wale nō ka waele ʻana i ia ala ʻike. Na kēlā me kēia hanauna pū aku hoʻi ka waele ʻana ma ka ʻimi noelo, ka mālama, a me ka hoʻomau ʻana a ola a māhuahua hou aʻe ma nā pōʻaipili hou o ke ao.

Pēlā e alahula ai ia ala ʻike mēheuheu i ka hele like ʻia e nā hanauna hou e hiki mai ana! Na ia mau hanauna e hoʻomau a hoʻolaupaʻi aku nō i ka ʻonipaʻa i ka meheu.

Nā Hua‘ōlelo Ko‘iko‘i

moʻomeheu: He mau ʻike kuʻuna, kuanaʻike, a hana noʻeau a kekahi lāhui kanaka. ʻO ka hula, ke oli, ka hīmeni, a me ka haʻiʻōlelo kekahi mau ʻike a hana moʻomeheu Hawaiʻi i hoʻokumu ʻia ma luna o kekahi ʻike kuʻuna, ʻo ka ʻōlelo.

""Ke aʻo ke keiki i kāna ʻōlelo makua, pēlā ō ai ka moʻomeheu.""

kumuwaiwai: He kumu o nā mea waiwai like ʻole. He kumuwaiwai ka waihona ʻike i nui kona mau ʻano, e laʻa me ka nūpepa, ka puke wehewehe ʻōlelo, a me ka nīnauele mānaleo. ʻO ka lepo kekahi ʻano kumuwaiwai o ke ao kūlohelohe.

""He kumuwaiwai makamae loa ka nūpepa Hawaiʻi kahiko.""

mānaleo: He kanaka i wali iā ia kāna ʻōlelo mua i aʻo ai.

""Ke aʻo nei ka mānaleo ʻo Isaia Kealoha i nā haumāna kulanui i ka ihi ʻana i ke kalo a me nā huaʻōlelo i pili.""

ʻonipaʻa: ʻO ka ʻonipaʻa ka paʻa pono mau o ka manaʻo a me ka hana me ka lolelua ʻole a me ka hāʻawipio ʻole.

""Kaulana ke aliʻi Luka Keʻelikōlani i kona ʻonipaʻa i ka ʻōlelo Hawaiʻi i ka wā i haʻalele ai kekahi poʻe i ka ʻōlelo kupa o ka ʻāina.""

Papa Wehewehe Hua‘ōlelo

alahula (kikino, hehele) - He ala i hele nui ʻia e ka poʻe; ʻo ka hele pinepine ʻana ma ia ʻano ala.

ō (hehele) - ʻO ka hoʻomau ʻana a mau.

haʻilono (kikino, hamani) - ʻO ka hoʻolaha nūhou.

hone (hehele) - He kani nahenahe i ka pepeiao a ʻala onaona paha i ka ihu.

hōʻiliʻili (hamani) - ʻO ka ʻohiʻohi ʻana i kekahi mau mea ma hoʻokahi wahi.

hoʻoilina (kikino) - He mea i ili mai kekahi kanaka i kekahi kanaka.

kumuwaiwai (kikino) - He kumu o nā mea waiwai like ʻole. He kumuwaiwai ka waihona ʻike i nui kona mau ʻano, e laʻa me ka nūpepa, ka puke wehewehe ʻōlelo, a me ka nīnauele mānaleo. ʻO ka lepo momona kekahi ʻano kumuwaiwai o ke ao kūlohelohe.

lolouila (kikino) - He mīkini ʻenehana o ke ao nei. ʻO “kamepiula” kekahi ʻōlelo ʻana.

maluō (kikino) - ʻO ka malu mau o kekahi mea a ō loa.

mānaleo (kikino) - He kanaka i wali iā ia kāna ʻōlelo mua i aʻo ai.

meheu (kikino) - He kapuaʻi wāwae o ka hele ʻana, he hōʻailona o ke ala i hele mua ʻia, a he alahele nō.

mēheuheu (kikino) - He meheu i hele nui ʻia.

moʻomeheu (kikino) - He mau ʻike kuʻuna, kuanaʻike, a hana noʻeau a kekahi lāhui kanaka. ʻO ka hula, ke oli, ka hīmeni, a me ka haʻiʻōlelo kekahi mau ʻike a hana moʻomeheu Hawaiʻi i hoʻokumu ʻia ma luna o kekahi ʻike kuʻuna, ʻo ka ʻōlelo.

noiʻi noelo (hamani) - ʻO ka ʻimi ikaika a hohonu i ka ʻike a paʻa pono.

noke (hamani) - ʻO ke kāmau ikaika i ka hana me ka manaʻopaʻa, ka hāʻawipio ʻole, a me ka ʻonipaʻa.

pāpaho (kikino) - ʻO nā ʻano like ʻole e laha ai ka ʻike, e laʻa me ke kīwī, ka lēkiō, ka pūnaewele, a pēlā aku.

paʻu (hamani) - ʻO ka noke i ka hana a luhi.

waele (hamani) - ʻO ka huki ʻana i ka nāhelehele i maʻemaʻe ka ʻāina a ala paha i nui ka hele ʻia. He hana hoʻi e wehe ai i ala hou.

ʻoihana (kikino) - He hana a ke kanaka e ʻimi ai i ke ola o ka noho ʻana.

ʻoihana haʻilono (kikino) - He ʻoihana e hoʻolaha ai i ka haʻilono.

ʻoihana hoʻomaluō (kikino) - He ʻoihana e mālama ai i nā mea o ke ao kūlohelohe a maluō.

ʻoihana hoʻonanea (kikino) - He ʻoihana e hoʻomohala ai i nā ʻano hana nanea like ʻole, e laʻa me ka pāʻani wikiō.

ʻonipaʻa (ʻaʻano) - ʻO ka paʻa pono mau o ka manaʻo a me ka hana me ka lolelua ʻole a me ka hāʻawipio ʻole.
",0,2023-05-26 00:17:43,2023-08-05 01:56:24.202707,1,11
3,f17e98e6-1bd1-45e4-9b0f-2b5d5e25bae9,Ka lola laiki Kōlea,"Aloha mai nō kākou e nā makamaka heluhelu a me koʻu mau hoaaloha!  Pehea mai nei ʻoukou i kēia lā?

Ua laki nō au i ka loaʻa ʻana i ka lola laiki Kōlea mai kekahi hoaaloha oʻu i nehinei.  Nui loa kaʻu hana a hele au a hauʻoli i kona loaʻa ʻana mai i ia lola laiki.

Ua lohe paha ʻoukou i ka huaʻōlelo gimbap (김밥). ʻO kekahi ʻano limu (porphyra) ka manaʻo o gim (김) a ʻo ka laiki ka manaʻo o bap (밥).  ʻAno like ka lola laiki Kōlea ʻo gimbap me ka lola laiki Kepanī ʻo norimaki.  Hoʻokomo ʻia ka wīneka i loko o ka laiki o ka lola laiki Kepanī, akā, hoʻokomo ʻia ka ʻaila sesamī i loko o ka laiki o ka lola laiki Kōlea, no laila ʻokoʻa loa ka ʻono.  I koʻu manaʻo, ʻano momona ka lola laiki Kepanī no ka mea hoʻokomo ʻia ke kōpaʻa i loko o ka hua moa o ia lola laiki Kepanī.

Eia kekahi, ʻai pinepine ka poʻe Kōlea i ka lola laiki, no laila, hiki ke loaʻa ma nā mākeke nui, nā hale kūʻai kūpono, nā hale kūʻai meaʻai liʻiliʻi, nā hale ʻaina, nā kahua kaʻaahi a pēlā aku.  ʻEkolu kaukani kālā Kōlea, ʻo ia hoʻi ma kahi o ʻekolu kālā ʻAmelika, no hoʻokahi lola laiki.  ʻAno nui ka lola laiki Kōlea.  Ma hope o ka ʻai ʻana iho i hoʻokahi wale nō lola laiki Kōlea, hele au a māʻona.

Ka lola laiki Kōlea

ʻOno ka lola laiki Kōlea me ka ʻiʻo pipi

Hāʻehuola.

A hui hou!",1,2023-06-15 00:15:01,2023-08-19 01:47:58.601756,1,1
4,74ea2a9f-5d17-4daf-a1de-80ac642dec9b,Hi'ilawe,"[Gabby]

Kūmaka ka ʻikena iā Hiʻilawe
Ka papa lohi mai aʻo Maukele

Kūmaka ka ʻikena ia Hiʻilawe
Ka papa lohi mai aʻo Maukele

[start]

Eia nō ke mele no kekahi wahi e
Kahi nani loa ma ka ʻāina ʻo Hawaiʻi e

Ka wailele nui ke kiʻekiʻe ma ke awāwa
ʻO Waipiʻo kahi pupuka ʻole
Kū pololei nā pali i luna a i lalo mai, mai
I ia wahi waiwai i ke kalo
Mahalo i ke Akua a me nā ʻaumakua
No nā mea nani loa i hope a i mua

Ke noʻonoʻo au kū ka minamina no ka po
Me ka wahine ma lalo o ka mahina
ʻAuhea wale ʻoe i kuʻu puʻuwai?
I hea ana au e hiamoe loa ai?

Nani ka wailele nanea ka wailele
A ma hope o kuʻu lele pehea ka wailele?
Mai poina iaʻu ke haʻalele au
Aloha wau ia ʻoe mau a mau
He Hawaiʻi au mau a mau
ʻO ka lāhui Hawaiʻi ʻaʻole pau
ʻO ka ʻōlelo pono e hoʻomau
Me ka heluhelu a me ka walaʻau

[Gabby]

Pakele mai au i ka nui manu
Hau walaʻau nei puni Waipoʻo

Pakele mai au i ka nui manu
Hau walaʻau nei puni Waipoʻo

ʻAʻole nō au e loaʻa mai
A he uhiwai au no ke kuahiwi

[Back]

...
E ka ʻānela e iho mai ka lani mai
Koʻu ʻānela ...

E ka ʻānela e hele mai, hele mai
Koʻu ʻānela ...

E ka ʻānela e hele mai, hele mai

[Gabby]
ʻAʻole nō au e loaʻa mai
A he uhiwai au no ke kuahiwi
He hiwahiwa ʻoe na ka makua
A he lei ʻaʻi na ke kupuna

...

No Puna ke ʻala hali ʻia mai
Noho i ka wailele aʻo Hiʻilawe

Haʻina ʻia mai ana ka puana
Kumaka ka ʻikena ia Hiʻilawe",1,2023-06-27 21:22:16,2023-08-18 00:33:31.626155,1,0
5,8d9c7bfa-bec2-4f90-a745-85c92a6e2f6d,ʻIvanahō,"He Moʻolelo No ʻIvanahō

Kākau ʻia e Sir Walter Scott

Hoʻoponopono ʻia e JNO. M. Kāpena no ka Nūpepa Ke Au ʻOkoʻa, makahiki 1871

Hōʻano hou ʻia e Lōkahi Antonio Hale Kuamoʻo

Kākoʻo a paipai ka Hale Kuamoʻo-Kikowaena ʻŌlelo Hawaiʻi i ka hoʻokumu ʻana i ka ʻōlelo Hawaiʻi, ʻo ia ka ʻōlelo kaiapuni o nā kula, o ke aupuni, o nā ʻoihana like ʻole, i lohe ʻia mai hoʻi ka ʻōlelo Hawaiʻi mai ʻō a ʻō o Hawaiʻi Pae ʻĀina. Na ka Hale Kuamoʻo e hoʻomohala nei i nā haʻawina e pono ai ka holomua o ka ʻōlelo Hawaiʻi ʻana ma nā ʻano pōʻaiapili like ʻole e like hoʻi me ka haʻawina ʻōlelo Hawaiʻi no nā kula ʻōlelo Hawaiʻi, nā papahana kākoʻo kumu, ka nūpepa ʻo Nā Maka O Kana, a me ka puke wehewehe ʻo Māmaka Kaiao.

Ua hoʻokumu ʻia ka Hale Kuamoʻo e ka ʻAhaʻōlelo o ka Mokuʻāina ʻo Hawaiʻi i ka makahiki 1989. ʻO ka Hale Kuamoʻo ke keʻena Mokuʻāina ʻōlelo Hawaiʻi mua loa a puni ʻo Hawaiʻi. Inā makemake ʻoe e kākoʻo i nā pahuhopu a me nā hana o ka Hale Kuamoʻo ma ka lūlū mai i ke kālā hāʻawi manawaleʻa, e hoʻouna mai i ka University of Hawaiʻi Foundation-Hale Kuamoʻo ma ka helu wahi i hōʻike ʻia ma lalo iho nei.

ʻŌLELO HOʻĀKĀKA

ʻO ke kaʻao moʻolelo o ʻIvanahō, ʻaʻole nō i hoʻomaka mai ia mai kona mau lā ʻōpiopio mai a hiki i kona hopena, akā, ua hoʻomaka mai nō ma hope iho o kona hoʻi ʻana mai i ʻEnelani, ma hope iho o kona hele ʻana me Rikeke I o ʻEnelani i ke Kaua Keʻa, ʻo ia hoʻi ke Kaua Kerusade i Palesetina. ʻO ke ""Koa ʻo ʻIvanahō,"" he punahele nō ia na ka Mōʻī Rikeke I i kapa ʻia ʻo ka ""Puʻuwai Liona,"" a na ua Mōʻī wiwo ʻole lā i hoʻoili aku i ka inoa ""Koa ʻo ʻIvanahō,"" ma luna ona, a ʻo kona inoa maoli naʻe ʻo Wilifereda. Ke unuhi nei mākou i kēia kaʻao moʻolelo no ko ʻoukou mau hoʻonanea ʻia, e ko mākou mau poʻe heluhelu, a inā ua hoʻohoihoi ʻia ko ʻoukou mau hoʻolauna ʻana e kēia kaʻao, a laila, ʻo ia ihola nō nā uku o ko mākou luhi ʻana. KE AU ʻOKOʻA 9 Pepeluali, M.H. 1871

MOKUNA I

E kamaʻilio ʻia ana kēia mau mea,

ʻOiai i ko lākou dome haʻahaʻa,

Hoʻi maila nā puaʻa,

Me ko lākou māʻona ahiahi,

E hū, a e ʻeku ana hoʻi,

I ko lākou mau pā ʻai,

Me ka ʻuwaka, a me ka uē paia.

Pope's Odyssey

I loko o kēlā ʻokana ʻāina ʻoluʻolu o ʻEnelani e hoʻopulu ʻia ana e ka muliwai Dona, ma laila kekahi ululāʻau nui i ka wā kahiko nāna i uhi aku i ka hapa nui o nā awāwa a me nā puʻu e waiho ana ma waena o Sefila a me ke kaona ʻoluʻolu ʻo Donekesata. ʻO nā koe o ua ululāʻau nunui nei, e ʻike ʻia nō ia i kēia manawa ma nā noho hanohano ʻo Wenewota, Wanalife, a me Rotehama a puni. Ma ʻaneʻi i holoholo ai i ka wā kahiko ke deragona kupua o Wenale; a ma ʻaneʻi nō i hoʻouka ʻia ai ka nui o nā kaua weliweli i loko o nā kaua kīvila ʻana i kapa ʻia ai ke kaua o nā Rose; a ma ʻaneʻi nō hoʻi i hoʻopūnana iho ai i ka wā kahiko, nā poʻe pūʻali hōʻole kānāwai kaulana o ka wā kahiko, no lākou nā hana i maʻa mau i loko o nā mele o ʻEnelani.

ʻO kēia ihola kahi nona ko kākou moʻolelo, a ʻo ka manawa hoʻi o ko kākou moʻolelo, e huli aku ana nō ia i ke au o ka hoʻomaka hou ʻana mai o Rikeke I e noho aliʻi a hiki i ka hopena o kona noho aliʻi ʻana, ma hope iho o kona pakele ʻana mai ka hoʻopaʻa pio ʻia. ʻO kona wā i hoʻi mai ai mai kona hoʻopaʻa pio lōʻihi ʻana, he mea nō ia i ake nui ʻia ma mua o ka manaʻolana ʻia ʻana, e kona mau makaʻāinana i hoʻonele ʻia; ʻoiai, i loko o ia manawa, ʻo lākou ihola nā poʻe luahi o kēlā a me kēia mau hoʻokaumaha kuapapanui wale. ʻO nā poʻe aliʻi nui i loko o ka wā e noho aliʻi ana ʻo Setepano, na poʻe aliʻi hoʻi a Heneri II i hoʻoemi iki mai ai i ko lākou mana ma ke ʻano hoʻolilo ʻana i kekahi hapa o ko lākou ʻāina i ke aupuni.

I kēia manawa, ua kiʻi hou akula lākou i ko lākou mau kuleana kahiko me ka hoʻākea loa ʻana aʻe i ko lākou mana; a hoʻowahāwahā akula i ke keʻakeʻa nāwaliwali ʻana mai a ka ʻaha kūkākūkā o ʻEnelani. Kūkulu aʻe nō lākou i ko lākou mau pākaua, a hoʻomāhuahua nō hoʻi i ko lākou mau koa, a hoʻolilo nō hoʻi iā lākou iho ma ke ʻano he aupuni, a me ka hoʻoikaika ʻana i ko lākou mana ma nā mea a pau, i kūkulu ai iā lākou iho ma ke poʻo o ko lākou mau pūʻali kaua, i lilo ai i mea mana nui i mua o ke aupuni, a me nā mana makaʻāinana.

ʻO ke kūlana o kekahi aliʻi, ʻo ia hoʻi ka mea i kapakapa ʻia he feranekelina, ʻaʻole i akāka pono kona ʻano he luna a he aliʻi no kona mau wahi iho, no ka mea, ma muli o ke kānāwai o ʻEnelani, e noho kūkāʻokoʻa nō ia ma luna o kona mau wahi ponoʻī iho, ma lalo naʻe o nā hoʻoponopono ʻana a ke aupuni a me ka hoʻokupu aku. Akā, ʻo ke aupuni a me kona mana i kēia wā, ua nāwaliwali, ma muli o ka hoʻokekē ʻana a kēlā a me kēia aliʻi, a me ke ake ʻana o Keoni e lilo ʻo ia ka Mōʻī. Ma ke ʻano mau naʻe i ka nānā aku, ʻo nā aliʻi barona, a me nā haku, ua noho aku lākou ma lalo o ka malumalu o nā Mōʻī i loko o ko lākou mau ʻokana, a me ka hoʻokupu aku e like me nā ʻōlelo ʻaelike i hana ʻia ma waena o lākou. A ʻo kēia lilo ʻana naʻe pēlā i loko o ko lākou noho ʻana ma lalo aku o ia mau Mōʻī, he mea nō ia i aloha nui ʻia i loko o nā puʻuwai Pelekane a pau.

Ma kekahi ʻano naʻe, he nui nā hoʻopilikia ʻia mai, a me ka hoʻokapu ʻia o kekahi mau mea e nā Barona nui aʻe, a hiki wale i ke ʻano hoʻopaʻi māinoino ʻia mai, a no laila, ua makemake kekahi poʻe e noho kūkāʻokoʻa iho, me ka luna ʻole ma luna o lākou, a ʻo nā makaʻāinana a me nā aliʻi o kēia ʻano, ua hoʻolilo iho lākou i ko lākou ola ʻana, ma ka hao wale i nā waiwai o nā poʻe aliʻi, a ʻo lākou hoʻi ka poʻe i noho i loko o nā ululāʻau. ʻO kēia mau hana hoʻopilikia naʻe, ua ala mai nō ia mai loko mai o nā hoʻokekē ʻana a nā aliʻi ʻino, me ka hoʻokaumaha kuapapanui i ka poʻe makaʻāinana, a ʻo kēia nō hoʻi ka hopena o ka lanakila ʻana o ke Duke Wiliama o Noremanadi ma luna o nā Pelekane ʻAnekelo Sākona. ʻEhā mau hanauna i hala aku mai ka manawa mai i lanakila ai ʻo Wiliama, ʻaʻole naʻe i pau iki ke kūʻēʻē ma waena o nā Noremana, a me nā ʻAnakelo Sākona, ʻaʻole nō hoʻi i lōkahi iki lākou ma ke ʻano hoaaloha. Ma ke ʻano o nā ʻōlelo a me nā pōmaikaʻi, hoʻokahi lāhui i lanakila, a ʻo kekahi e noho ʻū aku ana ma lalo o kekahi. Ua lilo ka mana i loko o nā lima o ko Noremana mau aliʻi, ma ke ʻano o ke kuʻikahi i hana ʻia i ke kaua ma Hatini.

ʻO ka hanauna aliʻi nui a me nā aliʻi koʻikoʻi a pau o Sākona, ua hoʻonele ʻia lākou i ko lākou mau hoʻīlina mai nā kūpuna mai, a he kakaʻikahi paha nā poʻe i hoʻokoe iki ʻia aku ko lākou mau ʻāina. ʻO nā kānaka koʻikoʻi waiwai, no lākou nā ʻāina nui, a me ka papa ʻalua iho o ia poʻe, a hiki wale aku i nā makaʻāinana, ua hoʻonele loa ʻia lākou. ʻO nā Mōʻī a pau o ka ʻohana Noremana, hana ʻoluʻolu nō lākou i ko lākou mau makaʻāinana Noremana a kau ihola lākou i mau kānāwai ʻoʻoleʻa ma luna o nā makaʻāinana Sākona. Ma ke aloaliʻi, a iloko o nā hale kākela o nā aliʻi, a ma nā wahi hoʻohanohano a pau o nā wā nui o ke aliʻi; ʻo ka ʻōlelo Farani Noremana wale nō ka ʻōlelo e ʻōlelo ʻia ai; a ma nā ʻaha kau kānāwai, nā hoʻopiʻi ʻana a me nā hoʻokolokolo ʻana ma ia ʻōlelo wale nō. ʻO ka pōkole naʻe, ʻo ka ʻōlelo Farani ka ʻōlelo hanohano, ʻo ia ka ʻōlelo o ke kaua, a ʻo ka ʻAhaʻōlelo, a ua haʻalele loa ʻia ka ʻōlelo ʻAnekelo Sākona, na ka poʻe makaʻāinana ponoʻī o ʻEnelani, a na nā poʻe kuaʻāina. Akā, e mau ana nō ke kamaʻilio ʻana o nā aliʻi Sākona i ia ʻōlelo me ko lākou mau poʻe kauā, a me nā poʻe nāna e mahi i ko lākou mau ʻāina, me ka huikau naʻe o ke kamaʻilio ʻana, ʻo ka ʻōlelo Farani a me ka ʻōlelo ʻAnekelo Sākona, a pēlā ihola ka huikau pū ʻana o ke kamaʻilio i waena o lākou iho; a mai loko mai o kēia huikau ʻana i piʻi mālie mai ai ka hoʻokahua ʻana o ka ʻōlelo Beritānia i kēia manawa e kamaʻilio nei.

Ua mau mai nō kēia kūʻēʻē, a me ka noho like ʻole ʻana o kēia mau lāhui ma nā ʻōlelo, a me nā pono aupuni, pilikino, a me kēlā a me kēia a hiki wale mai i ke au o ʻEdewada III; a nāna i wehe hou i nā ʻōpilo o kēia mau kūʻē ʻana, ma ka hoʻokaʻawale ʻana i ka laina o nā hanauna Sākona, a pēlā hoʻi me nā Noremana.

E iho aku ana ka lā e kapoʻo, a e nalo aku hoʻi ma ke kaʻe o nā mauʻu uliuli o kekahi pōnaha kaʻawale i loko o ka ululāʻau i hōʻike ʻia aku nei ma ka hoʻomaka ʻana mai o kēia mokuna. He mau haneli nā kumulāʻau ʻoka, no lākou nā lālā e manamana ana me ka pūnonohu, a pekepeke hoʻi ke kumu, e kukū ana, no ke kahiko o ua mau kumulāʻau ʻoka nei, me he mea lā ua ʻike aku i ka māki hanohano ʻana a nā koa o Roma; a hohola aku nō hoʻi ko lākou mau lālā ma luna o ke kahua nolunolu i nā mauʻu uliuli. Ma ke kau mau wahi, ua kīpona ʻia ka ululāʻau e nā kumu lāʻau bīki, nā hōlei, a me nā lāʻau kope o kēlā ʻano kēia ʻano. A no ka pili loa o ko lākou kukū ʻana a me ka paʻapū o nā lālā, no laila, ʻaʻole lākou i hoʻokuʻu mai i ke kāmoe ʻili wahi like ʻana o nā kukuna o ka lā napoʻo; a ma ke kau mau wahi, ua kaʻawale ke kū ʻana o nā lāʻau a moe ʻololī lōʻihi akula a hiki i ka nalowale ʻana mai ka maka aku, a me ka manamana kīkeʻekeʻe ʻana ma ke kau mau wahi o ka ululāʻau; a ma ka hoʻomaopopo ʻana aku i ia mau lālani ʻololī lā, me he mea lā nō ʻo lākou nā alanui, a me nā mooa kuamoʻo o loko o ka ululāʻau neoneo. A ma kekahi o kēia mau alanui, e kāmoe mālie mai ana me ka māʻokiʻoki nā kukuna o ka liʻulā, a e ʻulawena mai ana hoʻi ma nā wahi a lāōu i pā pono iho ai i ke kahua o lalo o ka honua. Aia he wahi pōnaha kaʻawale i loko o ua wahi nei, he wahi kiʻekiʻena ʻano puʻu, a he wahi paha hoʻi, me ke ʻano hoʻomanamana ʻia no nā Akua kahiko o ko Pelekane. Ma ka piko o ua wahi ʻāhua nei, e waiho ana nō kekahi mau pōhaku nunui i kālai lima ʻole ʻia. ʻEhiku mau pōhaku e kū ana i luna, a ʻo ke koena iho ua huʻe ʻia aʻe mai ko lākou mau wahi i kū ai, a i ka ʻaoʻao o ua wahi ʻāhua lā, a ʻo kekahi hoʻi ma luna iki aku. Hoʻokahi wale nō pōhaku i kaʻa loa aku a hiki i ka wāwae o ka puʻu a keʻakeʻa ihola i kauwahi kahawai ʻuʻuku, e kahi mālie aʻe ana me ka ʻoē ʻole ma ke kumu o ke ʻāhua, a i ʻoē iki nō no kahi o ka pōhaku i waiho ai.

ʻElua wale nō mau mea kino kanaka i ʻike ʻia aku ma kēia wahi, a ma muli o nā hiʻohiʻona o ko lāua kapa ʻaʻahu i ʻike ʻia aku ai lāua, he mau kuaʻāina, a makanāhelehele nō hoʻi no loko o nā ʻāina lāʻau o Weta Ridi i Iokasire.

ʻO ka mea nui o lāua, he ʻano ʻeʻepa, hūpō, a ʻāhiu. He lapuwale loa kona kapa ʻaʻahu i ka nānā aku, he wahi lakeke pili pono, i hana ʻia no ka ʻili o kekahi holoholona, a no ka pau loa o ka hulu i ka heleleʻi a koi kakaʻikahi, no laila, ʻaʻole e hiki ke ʻike ʻia ke ʻano o ka holoholona nona ua ʻili nei. Ua hiki iho ka lōʻihi o ua wahi lakeke nei i nā kuli, mai kapuaʻi iho, a me he mea lā nō ua hana ʻia i kapa paʻa loa no ke kino, no ka mea ʻaʻole i ākea aʻe ka pūʻāʻī e hiki ai ke hemo aku ma ke poʻo, a hoʻokomo iho ma luna iho e like me ka pālule o kēia manawa. He mau ʻili puaʻa nā pale wāwae, me nā kaula ʻili lahilahi i hili ʻia mai a hiki i ka ʻoloʻolo wāwae e like me ke ʻano o ko nā Sekotia Hilana, me ka waiho ʻōlohelohe aku o ke kuli. A ʻo ka mea i pili pono loa ai ʻo ke kapa i ke kino, ua hoʻopuni ʻia aʻe e kekahi apo ʻili pālahalaha ma waena konu o ka ʻōpū, i hoʻopaʻa ʻia me ke ami keleawe; a ma kekahi ʻaoʻao o ua apo nei ua kākau ʻia i ka inoa, a ma kekahi hoʻi he kiwi hipa me ka nuku e puhi ai. Ua hoʻopaʻa pū ʻia nō hoʻi ma ua apo ʻili nei kekahi pahi ʻoi loa, e like me ka nui o nā pahi ʻē aʻe i hana ʻia ma nā wahi a pau e pili mai ana i laila, me ke kūʻau kiwi kia. ʻAʻohe uhi iho no ke poʻo o ua kanaka nei, i mea e malumalu ai kona poʻo, ʻo kona lauoho mānoʻanoʻa wale nō, ua hele a hihia, a pūʻiʻika nō hoʻi, a no ke kōnea paha i ka wela o ka lā, ua hele a ʻāʻula me he hao hāpaʻupaʻu lā, a uhi ihola kona lauoha a hiki i nā ʻumaʻuma loloa o ka papālina. Hoʻokahi wahi ahona iki wale nō i koe o kona mau mea e komo ana, akā, ua hiki pono nō naʻe ke ʻike maopopo aku inā e hoʻokokoke loa aku; ʻo ia hoʻi kekahi apo keleawe e like me ke apo ʻīlio ua kaha ʻia naʻe i ka inoa. ʻAʻole wahi hakahaka o ua apo nei, ua puni paʻa loa, a pili pono i ka ʻāʻī e hiki ʻole ai ke hoʻopaʻa i ka hana ʻana, ʻaʻole naʻe wahi e hemo ai, aia wale nō a me ke apuapu. Ua kaha ʻia ma luna o ke apo i nā hua ma ka ʻōlelo Sākona i like me kēia: ""Guruta, ke keiki a Beuwula, he kauā na Cederica o Rotewuda."" Ma ka ʻaoʻao iho o ua kahu puaʻa nei, (ʻo Guruta, ʻo kāna ʻoihana ia) e noho ana kekahi o lāua i luna o ka pōhaku i hina i lalo o ua wahi ʻāhua lā; a ma ka nanaina aku i nā hiʻohiʻona o kēia kanaka me he mea lā, he ʻumi makahiki kona ʻōpiopio iho i ko kona mua; ua like nō hoʻi ke ʻano kapa komo me ko kona hoa, akā, he maikaʻi aʻe naʻe ko ia nei. Ua hoʻoluʻu ʻia kona lakeke me ka wai hoʻoluʻu poni, a pena ʻia iho i kekahi mau mea hoʻonani me nā waihoʻoluʻu like ʻole. He wahi koloka kekahi ona, a e hiki ana i nā ʻūhā ka lōʻihi; he lole ʻulaʻula i paniʻo ʻia me nā kaha lenalena, ua lepo naʻe. He kūpeʻe lima dālā lahilahi ma nā lima, a he ʻapo dālā nō hoʻi ma ka ʻāʻī, i kaha ʻia me ka inoa penei: ""Wamaba, ke keiki a Witalesi, he kauā na Cederica o Rotewuda."" Ua like nō kona kāmaʻa me ko kona hoa, akā, ʻo nā ʻili naʻe e lī aʻe ai i kona mau wāwae, ua hoʻoluʻu ʻia kekahi kaula i ka ʻulaʻula, a ʻo kekahi he lenalena. He pāpale kapu nō hoʻi kona, me ka bele ma luna iho, a e kakani mau ana i kona wā e luli iki aʻe ai kona poʻo ma kekahi ʻaoʻao. He ʻili ʻoʻoleʻa ma haʻi a puni o ka pāpāle kapu, i ʻoki hoʻohāmama ʻia ʻo luna, a mai loko mai o laila kekahi ʻeke lōʻihi a hiki i lalo o ke kī poʻohiwi, e like me nā pāpale holoholo pō nū kahiko. Ma ka wēlau loa o ua ʻeke nei i hoʻopaʻa ʻia ai ka bele; a he maʻamaʻalea ʻo ia i ke kamaʻilio ʻana a no loko nō hoʻi ia o ka hanauna ʻano leʻaleʻa, nāna e hoʻopau aʻe nā pōluluhi o nā poʻe waiwai, i loko o nā luana hoʻonanea ʻana iho o loko o ka hale.

Ua like pū nō kona hōʻailona i kākau ʻia ma ke apo ili o ka ʻōpū me ko kona hoa, akā, ʻaʻole naʻe he pahi a me ke kiwi hao hipa, a me he mea lā ʻaʻole nō ʻo ia i hilinaʻi i ka mana o nā mea ʻoi. A ma ua wahi lā naʻe he pahi kaua ʻili i hana ʻia me he pahi kaua maoli lā. ʻO nā hiʻohiʻona o waho i ka nānā ʻana aku o kēia mau kānaka, he ʻano kaumaha, no ka mea, ʻo nā poʻe kauā a me nā paʻaua a pau, he kaumaha ko lākou ʻano, a me ka luʻuluʻu. ʻO ke ʻano nanaina aku i ko Wamaba, he hiō a kūpaianaha nō hoʻi, me ka manaʻo nui iā ia iho ma mua o ka hoa. ʻO ke kamakamaʻilio ʻana ma waena o lāua i kēia manawa, ma ka ʻōlelo Sākona nō, e like me ka mea i haʻi mua ʻia aku nei; koe wale nō nā koa a me ka poʻe waiwai a me nā aliʻi, ʻo lākou ke kamaʻilio nui ma ka ʻōlelo Noremana. Penei kā lāua kamakamaʻilio ʻana:

""ʻO ka hōʻino o Sana Witola ma luna o kēia mau puaʻa,"" wahi a Guruta; ma hope iho o kona puhi ʻana aku i kāna pū i mea e hoʻākoakoa aʻe ai iā lākou. A ma ia manawa nō hoʻi hū like maila nā puaʻa, akā hoʻi, ʻaʻole lākou i neʻeu hikiwawae aʻe a kahi hoʻokahi, ʻoiai, ʻo kekahi o lākou e hamu ana nō i nā hua ʻoka, a ʻo kekahi hoʻi i loko o ka lepo o ka ʻauwai kahi i moe ai. "" ʻO ka hōʻino ʻia mai o Sana Witola ma luna o kēia mau puaʻa,"" wahi hou a Guruta, ""ma luna pū oʻu inā ʻaʻole e nahu aʻe ana ʻo Fana (he ʻīlio) i kekahi o lākou ma mua o ka pōʻeleʻele ʻana, a laila, ʻaʻole anei au he kanaka hoʻopono."" Kāhea koke aʻela nō hoʻi ʻo ia a nui i kona leo me ka hoʻokikina ʻana i ka ʻīlio, "" ʻEā, Fana! Fana!"" a lelele aʻela ka ʻīlio ma luna o kona mau wāwae ʻelua, no ka mea, ua ʻoki ʻia kekahi mau wāwae ʻelua ma ka makiʻao; a me he mea lā, ʻo ia nō kā paha ka lua o nā mea nāna e hōʻiliʻili a e hoʻākoakoa mai i nā puaʻa. Lelele wale aʻela nō ia me ka hoʻohuhū ʻana i ka puaʻa i ʻō a i ʻaneʻi, me ka hele pono ʻole. I ia wā, puana hou aʻela ʻo Guruta, ""E uhuki aʻe ke diabolo i ka niho ona, ke kanaka ʻino nāna i ʻoʻoki aʻe nei i ka māiʻuʻu o kā mākou ʻīlio, a kūpono ʻole iā ia ke hoʻā aku i nā puaʻa."" Ma ʻaneʻi, e ʻae mai iā mākou e hōʻike hou aku i ke kumu o ke ʻoki ʻia ʻana o nā māiʻuʻu o ua ʻīlio nei. ʻO ia kekahi o nā kānāwai hoʻokaumaha i kaulia e nā aliʻi o Noremana no nā Sākona i kapa ʻia he Kānāwai no nā Ululāʻau. ʻO kēlā a me kēia ʻīlio e ʻoki ʻia ko lākou mau puʻupuʻu ma lalo o nā kapuaʻi ʻākau, i hiki ʻole iā lākou ke alualu i nā kia o ka ululāʻau, a ʻo kēlā a me kēia ʻīlio i ʻoki ʻole ʻia ka māiʻuʻu, e uku nō ia i nā silina ʻekolua, a inā e loaʻa hou ma hope aku he hoʻopaʻi nui kaumaha. I loko nō hoʻi o kēlā a me kēia ʻakolu makahiki e hele ai nā luna i hoʻokohu ʻia no ia hana, e nānā pono a e helu i nā ʻīlio ma ka ʻāina a pau.

""E Wamaba,"" wahi a Guruta, ""e ʻeu aʻe ʻoe, a e kōkua mai iaʻu, he kanaka hoʻi ʻoe; e hele aku ʻoe ma kēlā ʻaoʻao o ka puʻu a hoʻā i kēlā poʻe puaʻa; a hiki mai ʻoe ma kēlā wahi lā, ʻaʻole āu hana i koe, e hele mālie aku nō auaneʻi ʻoe ma hope o lākou, na lākou nō ia e hoʻi pololei me he poʻe hipa keiki lā.""

""He ʻoiaʻiʻo,"" wahi a Wamaba, me ka neʻeu ʻole aʻe mai kahi āna e noho lā, ""ua kūkā iho nei au me kuʻu wāwae no kēia mea, a ua like nō ko lāua manaʻo me koʻu, ʻo ka lawe ʻana aku i kuʻu mau ʻaʻahu nani i loko o kēia mau nāhelehele, he hana aloha ʻole ia i kuʻu kino mōʻī, a me kuʻu mau kapa aliʻi, no laila, e Guruta, ke ʻōlelo aku nei au iā ʻoe e kāhea aku iā Fana, e haʻalele aku nō i nā puaʻa pēlā, a i hālāwai mai paha lākou me nā poʻe pūʻali koa, a me nā poʻe pōā, a i ʻole ia i nā malihini ʻauana paha, a e lilo paha i mau Noremana, ma mua aʻe o ka hiki ʻana mai o ke kakahiaka, a ʻo ka pau nō ia o kou luhi, a pōmaikaʻi ʻoe.""

""ʻO ka lilo aku kā o nā puaʻa i mau Noremana a pōmaikaʻi hoʻi au?!"" wahi a Guruta, ""E hoʻākāka pono mai ʻoe iaʻu no ka mea, he hūpō koʻu lolo, a ua pohihihi koʻu manaʻo ke noʻonoʻo.""

Nīnau akula ʻo Wamaba, ""No ke aha? Pehea lā ʻoe e kapa nei i kēlā mau holoholona pūpū e holo aʻela ma ko lākou mau wāwae ʻehā?""

""He puaʻa (swine) e ka hūpō, he puaʻa,"" wahi a ke kahupuaʻa, ""Ua ʻike nā hūpō a pau i ia mea.""

""A ʻo ke swine, he ʻōlelo Sākona ponoʻī ia,"" wahi a Wamaba, ""akā, pehea lā ʻoe e kapa aku ai iā lākou inā e pepehi ʻia ana, a unuunu ʻia, a lole ʻia hoʻi a kau mai ma nā ʻōkuʻekuʻe wāwae me he mea lā i kūmākaia lā?""

""He ʻiʻo puaʻa."" wahi a ke kahupuaʻa.

""Ke ʻoliʻoli nei au, ua ʻike nō hoʻi kēlā a me kēia hūpō i ia mea."" wahi a Wamaba. ""No laila, ke manaʻo nei au he ʻōlelo Noremana Farani ponoʻī ia; a pēlā hoʻi, aia i ka wā e ola ana ʻo ka holoholona, a i loko hoʻi o ka mālama ʻana a ke Sākona, ua kapa ʻia ʻo ia ma ka inoa Sākona; akā, e lilo nō ia he Noremana, a e kapa ʻia hoʻi he pork, ke lawe ʻia aku ʻo ia i ka hale Kākela i meaʻai na nā aliʻi; pehea kou manaʻo no kēia lā, e kuʻu hoaaloha, e Guruta?""

""He ʻoiaʻiʻo maoli nō ia, e ka hoa Wamaba, akā naʻe, no loko wale iho nō ia o kāu mau ʻōlelo kūkahekahe ʻana?""

""ʻAʻole, e hiki nō iaʻu ke haʻi hou aku,"" wahi a Wamaba; ""Aia ʻo ʻAladamana Pipikāne, e kapa mau ʻia ana nō ʻo ia ma ia inoa ʻoiai ʻo ia e ola ana a e mālama ʻia ana hoʻi e nā kauā, a me nā paʻaua kuapaʻa e like me ʻoe nei; e lilo nō ʻo ia he ʻiʻo pipi he ʻōlelo Farani maoli, ke hiki aku i mua o nā papa ʻauwae hoʻomanaʻo nāna e wili mai, a e nau hoʻi iā ia. Pēlā nō hoʻi ʻo Minia Pipi keiki, e lilo nō ia he Monesiua de ʻiʻo pipi keiki, Monsieur de Veau e like akula me kēlā. He inoa Sākona kona i kona wā e hānai ʻia ana, a he inoa Noremana hoʻi ke lilo i mea hauʻoli ʻia.""

""Ma o Sana Dunatana lā,"" wahi a Guruta, ""ke ʻōlelo nei ʻoe me ka ʻoiaʻiʻo luʻuluʻu; ʻo ke ea wale nō ka i waiho ʻia mai iā kākou, a me he mea lā he kānalua a me ke kaniʻūlia hoʻi ko kākou ola ʻana, i hana wale ʻia mai no kākou no nā ʻauamo a nā ukana hoʻoluhhi i hoʻouka ʻia mai no ko loākou mau hokua. ʻO nā mea momona a me ka maikaʻi ko lākou mau papaʻaina; a ʻo ka maʻemaʻe hoʻi i ko lākou mau wahi moe, a ʻo kākou ke hoʻolako aku nei me ko kākou poʻe koa a me ka poʻe ikaika i ko lākou mau haku malihini, no lākou nā iwi e kuakea lā ma nā ʻāina ʻē, me ke koe ʻuʻuku iho o nā poʻe kūpono nāna e hoʻomalu iā Sākona. ʻO ko ke Akua hoʻopōmaikaʻi mai ua kau mai ma luna o ko kākou haku ʻo Cederica, a ua hana hoʻi ʻo ia i ka hana kūpono i ke kanaka hoʻopono, akā, ke iho mai nei ʻo Reginala Forona-de-Bufa i kēia wahi, a e ʻike koke nō kāua i ko Cederica pilikia iā ia. "" ʻEā! ʻEā!"" me ka hoʻōho aʻe i kona leo a kiʻekiʻe, ""Pēlā! Maikaʻi e Fana! Ua hōʻākoakoa aʻela ʻoe iā lākou a pau ma mua ou, a hoʻā aku iā lākou,"" pēlā ʻo ia i kāhea aku ai i ka ʻīlio. ""E Guruta,"" wahi a ka hepa, ""ua ʻike au, ke manaʻo nei ʻoe he hūpō au, a i ʻole he ʻōlelo hoʻomeamea wale nō naʻu; ke ʻōlelo aku nei au iā ʻoe, inā e lohe ʻia kekahi huaʻōlelo āu i kamaʻilio aʻe nei e Reginala Forona de Bufa, a e Pilipo Malasonia paha, no kou ʻōlelo ʻino ʻana i nā Noremana, a laila, e kaulia ʻia nō ʻoe ma luna o kekahi o kēia kumu lāʻau, i mea hoʻoweliweli no nā poʻe a pau e ʻōlelo ʻino ana i nā aliʻi, no ka mea, ʻaʻole nō ʻoe e manaʻo ʻia mai, ʻoiai, he kahu puaʻa wale iho nō ʻoe.""

ʻĪ maila ʻo Guruta, ""Nāu nō hā wau e hoʻokūmākaia aku, ma hope iho o kou alakaʻi ʻana mai iaʻu e kamakamaʻilio no ko kākou pono a me ko lākou."" ""E hoʻokūmākaia iā ʻoe,"" wahi a ka hepa, "" ʻaʻole, pēlā ihola nō ka hana a ke kanaka naʻauao; ʻo ka hūpō ʻaʻole e hiki iā ia ke noʻonoʻo pono nona iho, akā, mai walaʻau nui ʻoe, ʻo wai lā me kāua ma ʻaneʻi?"" a iā ia e kamaʻilio ana, ke lohe akula nō ia i ka pohāpohā mai o nā kapuaʻi o nā lio, mai ka ʻuʻuku mai a lohe pono loa ʻia.

""He aha kā lākou?"" wahi a Guruta, a i ia manawa nō hoʻi, ua pau ʻākoakoa aʻela nā puaʻa a pau ma mua ona, a me ke kōkua pū ʻia mai e Fana, ua hikiwawe akula ko lākou hoʻi ʻana, a komo akula i loko o kekahi o nā alanui loloa pōwehiwehi o ka ululāʻau, e like me kā mākou i hōʻike aku nei ma mua.

""ʻAʻole, e pono au e nānā aʻe i nā poʻe hoʻoholo lio,"" wahi a Wamaba, ""malia paha, mai ka ʻāina ʻuhane mai nei lākou, he poʻe ʻelele mai ka Mōʻī ʻOberona mai.""

""E uluhia ʻia auaneʻi ʻoe,"" wahi a ke kahu puaʻa, ""pēlā anei ʻoe e kamaʻilio ai, ʻoiai eia aʻe ke ʻino lā, ka hekili a me ka uila e ʻoaka maila, i loko o kahi he mau mile wale nō ke kaʻawale mai o kāua aku nei. Auē, nani ka nākolokolo o ka hekili! A i loko nō hoʻi o nā ua ʻana o ka wā makaliʻi, ʻaʻole au i ʻike i ke koi a me ka nui o ka hāʻule pākakahi ʻana o nā paka ua e like me kēia; ʻo nā kumu lāʻau ʻoka hoʻi kekahi, i loko o kēia wā mālie laʻi kū, aia ke paʻapaʻaʻina mai nei ko lākou ma lālā, me he mea lā e haʻi mai ana i ka hiki ʻana mai o ka ua. E hiki nō iā ʻoe ke hoʻūlolohi e like me kou makemake, akā e ʻae mai i kaʻu noi hoʻokahi, e hoʻi kāua i ka hale, ma mua aʻe o ka hoʻomaka ʻana mai o ka ua e nui, no ka mea, he weliweli ka ua pō.""

Ua ʻae akula ʻo Wamaba i ke koi ʻana mai a kona hoa, a ʻeu aʻela ia e hele, ma hope iho o ka lālau ʻana i kekahi koʻokoʻo lāʻau lōʻihi e waiho ana ma ka mauʻu. Hala ʻē aku ʻo Guruta ma mua a iho akula i loko o ka hāʻalu pōuliuli i nā lāʻau, a ua pau pono aʻela nō hoʻi nā ʻohana puaʻa i ke kaʻa ma mua ona ma muli o ke kōkua ʻana mai a ia kahu puaʻa o lāua.",0,2023-07-07 01:40:48,2023-08-11 02:22:05.716214,1,12
7,60bd5d10-769a-49c3-8477-3902fcc11ff2,He onipaa i ka meheu edited,"Auē ka ʻiliʻili ē i ka hoʻopuehu ʻia nei.
E paepae hou ʻia ka pōhaku
I paʻa maila ke kahua hale hou
No kākou, e nā pua, e hoʻolulu ai.
E ala e ka ʻĪ, ka Mahi, ka Palena,
I mua a loaʻa ka lei o ka lanakila!

– he mau lālani mele o “Ke Au Hawaiʻi” na Larry Kimura

Papa Kuhikuhi

He Ala i Maʻa i ka Hele ʻia .................4
Nā Kumuwaiwai ʻIke Hawaiʻi ................6
.. Nā Nūpepa ʻŌlelo Hawaiʻi Kahiko ........7
.. Nā Puke Wehewehe ʻŌlelo ..............8
.. Nā Nīnauele Mānaleo ................10
Nā Loli o ke Au .........................12
.. He Honua Ola ......................12
.. Ke Kōmike Lekikona ..................13
.. Ka Haku Huaʻōlelo Hou ...............14
Panina: E ʻOnipaʻa Mau i ka Meheu ........19
Nā Huaʻōlelo Koʻikoʻi ....................20
Papa Wehewehe Huaʻōlelo ...............22
Papa Kuhikuhi Kikoʻī .....................24

He Ala i Maʻa i ka Hele ʻIa

“Na wai hoʻi ka ʻole o ke akamai, he alanui i maʻa i ka hele ʻia e oʻu mau mākua?”

He ʻōlelo puanaʻī kēia na Liholiho, na Kamehameha II hoʻi, e hōʻoia ana i ka mea nui o ka ʻike Hawaiʻi, he ʻike a he hana waiwai i paʻa iā ia a i nā hanauna Hawaiʻi ma mua ona.

He like nō kēia ʻike Hawaiʻi me ka meheu. ʻO ka meheu, ʻo ia nā kapuaʻi wāwae ma ke ala nui o kona hele ʻia. No ka nui o nā meheu wāwae, ua akāka ke ala e hele ai.

Kapa ʻia ke ala o nā ʻike Hawaiʻi like ʻole, he moʻomeheu Hawaiʻi. Aia i ka moʻomeheu Hawaiʻi, nā “kapuaʻi” ʻōlelo, ʻike, a me nā hana e Hawaiʻi ai ke kanaka a me ka lāhui Hawaiʻi.

ʻO kā Liholiho, he naʻauao ke kanaka e kau kona mau kapuaʻi wāwae i ke ala o ka ʻike moʻomeheu Hawaiʻi mai nā kūpuna mai, i ola ia moʻomeheu i kēia hanauna a ia hanauna aku. Na wai nō hoʻi e ʻole ka pūlama i ia ʻike kupuna makamae?

Pehea, e ka mea heluhelu, ua hele wāwae paha ʻoe i kekahi alahele o uka, o kai paha? Ua noʻonoʻo paha ʻoe i ke kumu i hāmama ai ke ala? Na kekahi ia ala i waele, a ua hāmama hoʻi iā ʻoe i ka nui o nā wāwae i hele mua ma ia ala.

Nā Kumuwaiwai ʻIke Hawaiʻi

I loko nō o nā loli o ke au, ua hoʻopaʻa nā kūpuna i nā ʻike moʻomeheu like ʻole – he ʻano alahele i ka naʻauao e hahai aku ai kākou.

Ua hoʻopaʻa kekahi poʻe i ka ʻike moʻomeheu Hawaiʻi ma nā kumuwaiwai he nui. Ua wānana kūpono ia poʻe naʻauao i ke koʻikoʻi o ka hoʻopaʻa ʻana iho i ia ʻike. Pēlā nō i mālama ʻia ai a hiki i kēia lā.

ʻO ka ʻimi ʻana aku i ia ʻike kupuna ka hana i koe. Ma hea hoʻi e ʻimi ai i ia mau ʻike?

Nā Nūpepa ʻŌlelo Hawaiʻi Kahiko

Ua nui wale nā ʻike a me nā kumuhana Hawaiʻi like ʻole ma loko o nā nūpepa i hoʻomaka i ka makahiki 1834 ma hope iho o ka hiki ʻana mai o nā mikionele i Hawaiʻi nei i ka makahiki 1820. Ma ia wā, he mea hou loa ka palapala ʻana i ka ʻōlelo Hawaiʻi, ʻoiai he ʻōlelo haʻi waha ia ma mua. Ua ʻapo koke nō naʻe nā Hawaiʻi i ka palapala, a kākau ihola i nā moʻolelo like ʻole ma ka ʻōlelo makamae o ka ʻāina.

He nui wale nā lima i komo i ke kākau ʻana i ia mau moʻolelo nūpepa. Ma laila i palapala ʻia ai nā kaʻao, ka mōʻaukala kahiko, nā mele, ka haʻilono o ia wā, a me nā mea hoihoi a kamahaʻo paha o ke ao.

Ma ka ʻapo ʻana i ka palapala ʻōlelo Hawaiʻi i paʻa ai nā nūpepa a me nā kumuwaiwai ʻē aʻe o ka ʻōlelo i kākau a paʻi ʻia e like me nā palapala aupuni, nā puke moʻomanaʻo, nā puke mele, a me nā leka. He mea nō hoʻi ka palapala ʻōlelo Hawaiʻi e hiki ai i ke kanaka ke ʻapo, hahai, a mālama kūpono i nā meheu ʻike o nā kūpuna.

Nā Puke Wehewehe ʻŌlelo

ʻO kekahi mau ʻōlelo o ka honua nei, ke maopopo ʻole ka manaʻo o kekahi huaʻōlelo, e hiki i ke kanaka ke huli i loko o ka puke wehewehe o ia ʻōlelo a loaʻa mai ka manaʻo. Pēlā nō ka ʻōlelo Hawaiʻi. ʻO kekahi mea nui loa o kona mahalo ʻia, ʻo ia nō ka puke wehewehe ʻōlelo ʻo Hawaiian Dictionary na Mary Kawena Pukui lāua ʻo Samuel H. Elbert. He puke koʻikoʻi maoli nō i ili mai ai nā manaʻo o ka hapa nui o nā huaʻōlelo Hawaiʻi i paʻa iā kākou nei.

He mau makahiki lōʻihi nō ka hoʻopaʻa huaʻōlelo ʻana. Ma ka nui, na Pukui ka hōʻoia ʻana i ka pololei o nā manaʻo huaʻōlelo, a na Elbert ka hoʻonohonoho ʻana i kū i nā puke wehewehe ʻōlelo o ko lāua manawa. I loko o ka nui launa ʻole o ia hana, ua paʻu aku lāua a ʻonipaʻa. I loa nō a ʻike a lohe paha ʻo Pukui i huaʻōlelo i komo ʻole i ka puke wehewehe ʻōlelo, ʻo kona hoʻopaʻa ihola nō ia i luna o ka pepa (he ʻāpana wahī leka weluwelu i kekahi manawa), a hoʻokomo ihola i ka pahu i piha i nā huaʻōlelo āna i hōʻiliʻili ai.

ʻO ia noke akula ʻo Pukui lāua ʻo Elbert i ka noiʻi noelo ʻana a paʻa pono ʻeono paʻi ʻana o kā lāua puke kaulana. Pēlā nō i waele ai i ia ala moʻomeheu e naʻauao ai ka poʻe ma hope o lāua.

Nā Nīnauele Mānaleo

ʻO kekahi kumuwaiwai nui loa e ola ai ka ʻōlelo Hawaiʻi,ʻo ia nā waihona leo nīnauele o nā kūpuna mānaleo. ʻO Pukui kekahi o nā kānaka mua loa i ʻokileo i ia ʻano nīnauele makamae. ʻAʻole i laha loa ka ʻenehana mīkini ʻokileo i ia wā, ua ʻike nō naʻe ʻo Pukui i ka waiwai, a paʻa ihola iā ia he mau waihona leo o nā kūpuna mānaleo.

ʻO ka nui o ia ʻano waihona leo kupuna i koe mai, na Larry Kimura ia no kona wā i hoʻokele ai i ka polokalamu lēkiō ʻo Ka Leo Hawaiʻi. He ʻumikūmāono makahiki o kona ʻokileo ʻana i ke kūkā kamaʻilio ʻana me nā mānaleo mai Hawaiʻi a Niʻihau.

Ua kamaʻilio ʻia nā hana kuʻuna like ʻole o ka nohona Hawaiʻi: ʻo ka lawaiʻa, ka haku lei, ka mahi ʻai, nā moʻolelo a nā kupa no ʻō a ʻō o ka pae ʻāina nei, a nui hou aku. ʻO kekahi o nā mēheuheu nani lua ʻole, ʻo ia ka leo hone o ia mau kūpuna e lohe ʻia ma ia mau waihona leo i paʻa ma mua o ko lākou haʻalele ʻana aku i ke ala hoʻi ʻole mai.

No ua mau kumu nei i lilo ai kēia mau nīnauele he kumuwaiwai nui koʻikoʻi e hoʻomaopopo a hoʻomau aku ai kākou i nā ʻike Hawaiʻi.

Nā Loli o ke Au

He Honua Ola

ʻO ka ʻonipaʻa o nā kūpuna i kūkulu i nā kumuwaiwai ʻike Hawaiʻi kahiko, he mea kū maoli ia i ko kākou mahalo a me ka hoʻomaikaʻi. He honua ola nō naʻe hoʻi kēia e loli ai ka nohona kanaka a e kū mai ai nā mea hou i ke au o ka manawa.

Aia i kēlā me kēia ke koho ʻana pehea e komo ai ka mea hou i ka noho ʻana. Pēlā i ʻapo a hoʻohana ai nā kūpuna i nā mea hou e like me ka palapala a me ka mīkini ʻokileo e paʻa ai ka moʻomeheu no nā hanauna hou. He aha kā kākou mau mea e ʻapo a hoʻohana ai?

Ke Kōmike Lekikona

I ka loli ʻana o ke au, he kū mai nō nā mea hou, a pono ka huaʻōlelo e maopopo mai ai ka manaʻo o ia mea hou. ʻO ka haku ʻana i ia ʻano huaʻōlelo, ʻo ia ka hana a ke Kōmike Lekikona.

Aia ma ke Kōmike Lekikona nā kānaka mākaukau loa ma ka ʻōlelo makuahine mai nā mokupuni like ʻole. Ma ka hālāwai ʻana, hāpai nā hoa kōmike i nā kumuhana like ʻole e haku ʻia ai nā huaʻōlelo hou. ʻImi ʻia ke kōkua o nā kānaka i loea ma nā kumuhana kikoʻī, e laʻa me ka ʻenehana hoʻonanea, ka haʻilono, a me ka ʻike maluō.

Ka Haku Huaʻōlelo Hou

Ma hope o ke kūkākūkā ʻana o nā hoa Kōmike Lekikona no ka huaʻōlelo hou (mai ka ʻōlelo Pelekānia mai ka nui), he mau kiʻina e haku ai i ka huaʻōlelo penei: E ʻimi i ka huaʻōlelo kokoke loa o kona manaʻo i ko ka mea hou; e wehewehe i ka manaʻo; e kiʻi i huaʻōlelo ʻōiwi ʻē aʻe i like ka manaʻo; e hoʻohawaiʻi i ke kani o ka huaʻōlelo; a he mau kiʻina hou aku nō.

A paʻa maikaʻi ka huaʻōlelo hou, komo ia i ka ʻohina huaʻōlelo hou e hoʻopuka ʻia nei ma Nā Puke Wehewehe ʻŌlelo Hawaiʻi ma ke kaha pūnaewele ʻo Ulukau. ʻO Māmaka Kaiao ka inoa o ia ʻohina “i mea e māmaka ai i ka ʻōlelo a puka he kaiao hou.”

He kōkua kēia mau huaʻōlelo hou iā kākou o ke au nei, ʻoiai e komo ana ka poʻe ʻōlelo Hawaiʻi i loko o nā ʻoihana like ʻole he nui wale. He mau ʻelele nō hoʻi no ka ʻōlelo makuahine nāna e lawe ana i ka moʻomeheu Hawaiʻi i mua i loko o nā pōʻaiapili hou. E lawe ana kākou i ka ʻōlelo ʻōiwi a me kona mau huaʻōlelo hou i loko o kā kākou mau hana.

ʻO “lolouila” kekahi huaʻōlelo hou no ia mīkini he kohu lolo noʻonoʻo nō o ke kanaka i hoʻoholo ʻia e ka uila. (Hoʻohana kekahi poʻe i ka huaʻōlelo “kamepiula” no ia mīkini hoʻokahi i hoʻohawaiʻi ʻia ai ke kani o ka huaʻōlelo Pelekānia).

He huaʻōlelo waiwai ʻo lolouila, ʻoiai he ʻenehana mea nui ia o kēia wā e holomua ai nā ʻano hana like ʻole he nui wale. He mea nui nō hoʻi ia ma ka ʻoihana hoʻonanea e like me ka hoʻomohala pāʻani wikiō. Pehea lā ke kamaʻilio Hawaiʻi ʻana o kēia wā inā ua nele i ka huaʻōlelo ʻole no kēia mīkini kamahaʻo?

I ke au kahiko, ma ka leo o ka waha i kaʻa ai ka ʻike a me ka manaʻo o kānaka, kekahi i kekahi. A hiki mai ka palapala, ʻo ke kākau a me ka heluhelu kekahi mau ʻano hou o ka hoʻokaʻaʻike ʻana. A hiki mai hoʻi i kēia wā nei o ka lēkiō, ke kīwī, a me ka pūnaewele, ua pono he huaʻōlelo no ia mau ʻano hou o ka hoʻokaʻaʻike ʻana.

Pēlā i kupu mai ai ʻo “pāpaho,” he huaʻōlelo i lawe ʻia mai ka ʻōlelo Māori mai. ʻO ka lawe ʻana i ka huaʻōlelo mai kekahi ʻōlelo ʻōiwi mai, ʻoi loa nā hoa ʻōlelo Polenekia e like me ka Māori, he kiʻina hana ia e lako ai ka ʻōlelo Hawaiʻi i nā huaʻōlelo hou.

He mea nui ka pāpaho i ka ʻoihana haʻilono o kēia wā. Ua nui nā ʻano pāpaho like ʻole a ke kanaka haʻilono e hoʻohana ai i ka hoʻolaha nūhou o ke ao.

Ua maʻa ka poʻe o ka wā kahiko i ka mālama a hoʻomalu ʻana i ka ʻāina i ō mau, i ola ikaika nō hoʻi kānaka. I kēia wā, no ka ʻokoʻa o ka nohona a me ka pilina me ka ʻāina, ʻaʻole i like ka mālama a hoʻomalu ʻana o ka poʻe.

No laila i haku ai ke Kōmike Lekikona i ka huaʻōlelo ʻo “maluō” i mea hoʻomanaʻo i ke koʻikoʻi o ka nohona hoʻomalu o ke kanaka ma ka ʻāina. Mālama a kiaʻi ka poʻe ʻoihana hoʻomaluō i ke ola o ka lani, ka ʻāina, a me ke kai, i ola pū kākou kānaka.

Panina: E ʻOnipaʻa Mau i ka Meheu

ʻO nā kumuwaiwai kahiko a hou i hōʻike ʻia aʻela, ke kū maila nō ma luna o ka hoʻoilina Hawaiʻi, he ala ʻike mēheuheu i waele mua ʻia e nā kūpuna. ʻAʻole naʻe na nā kūpuna wale nō ka waele ʻana i ia ala ʻike. Na kēlā me kēia hanauna pū aku hoʻi ka waele ʻana ma ka ʻimi noelo, ka mālama, a me ka hoʻomau ʻana a ola a māhuahua hou aʻe ma nā pōʻaipili hou o ke ao.

Pēlā e alahula ai ia ala ʻike mēheuheu i ka hele like ʻia e nā hanauna hou e hiki mai ana! Na ia mau hanauna e hoʻomau a hoʻolaupaʻi aku nō i ka ʻonipaʻa i ka meheu.

Nā Hua‘ōlelo Ko‘iko‘i

moʻomeheu: He mau ʻike kuʻuna, kuanaʻike, a hana noʻeau a kekahi lāhui kanaka. ʻO ka hula, ke oli, ka hīmeni, a me ka haʻiʻōlelo kekahi mau ʻike a hana moʻomeheu Hawaiʻi i hoʻokumu ʻia ma luna o kekahi ʻike kuʻuna, ʻo ka ʻōlelo.

""Ke aʻo ke keiki i kāna ʻōlelo makua, pēlā ō ai ka moʻomeheu.""

kumuwaiwai: He kumu o nā mea waiwai like ʻole. He kumuwaiwai ka waihona ʻike i nui kona mau ʻano, e laʻa me ka nūpepa, ka puke wehewehe ʻōlelo, a me ka nīnauele mānaleo. ʻO ka lepo kekahi ʻano kumuwaiwai o ke ao kūlohelohe.

""He kumuwaiwai makamae loa ka nūpepa Hawaiʻi kahiko.""

mānaleo: He kanaka i wali iā ia kāna ʻōlelo mua i aʻo ai.

""Ke aʻo nei ka mānaleo ʻo Isaia Kealoha i nā haumāna kulanui i ka ihi ʻana i ke kalo a me nā huaʻōlelo i pili.""

ʻonipaʻa: ʻO ka ʻonipaʻa ka paʻa pono mau o ka manaʻo a me ka hana me ka lolelua ʻole a me ka hāʻawipio ʻole.

""Kaulana ke aliʻi Luka Keʻelikōlani i kona ʻonipaʻa i ka ʻōlelo Hawaiʻi i ka wā i haʻalele ai kekahi poʻe i ka ʻōlelo kupa o ka ʻāina.""

Papa Wehewehe Hua‘ōlelo

alahula (kikino, hehele) - He ala i hele nui ʻia e ka poʻe; ʻo ka hele pinepine ʻana ma ia ʻano ala.

ō (hehele) - ʻO ka hoʻomau ʻana a mau.

haʻilono (kikino, hamani) - ʻO ka hoʻolaha nūhou.

hone (hehele) - He kani nahenahe i ka pepeiao a ʻala onaona paha i ka ihu.

hōʻiliʻili (hamani) - ʻO ka ʻohiʻohi ʻana i kekahi mau mea ma hoʻokahi wahi.

hoʻoilina (kikino) - He mea i ili mai kekahi kanaka i kekahi kanaka.

kumuwaiwai (kikino) - He kumu o nā mea waiwai like ʻole. He kumuwaiwai ka waihona ʻike i nui kona mau ʻano, e laʻa me ka nūpepa, ka puke wehewehe ʻōlelo, a me ka nīnauele mānaleo. ʻO ka lepo momona kekahi ʻano kumuwaiwai o ke ao kūlohelohe.

lolouila (kikino) - He mīkini ʻenehana o ke ao nei. ʻO “kamepiula” kekahi ʻōlelo ʻana.

maluō (kikino) - ʻO ka malu mau o kekahi mea a ō loa.

mānaleo (kikino) - He kanaka i wali iā ia kāna ʻōlelo mua i aʻo ai.

meheu (kikino) - He kapuaʻi wāwae o ka hele ʻana, he hōʻailona o ke ala i hele mua ʻia, a he alahele nō.

mēheuheu (kikino) - He meheu i hele nui ʻia.

moʻomeheu (kikino) - He mau ʻike kuʻuna, kuanaʻike, a hana noʻeau a kekahi lāhui kanaka. ʻO ka hula, ke oli, ka hīmeni, a me ka haʻiʻōlelo kekahi mau ʻike a hana moʻomeheu Hawaiʻi i hoʻokumu ʻia ma luna o kekahi ʻike kuʻuna, ʻo ka ʻōlelo.

noiʻi noelo (hamani) - ʻO ka ʻimi ikaika a hohonu i ka ʻike a paʻa pono.

noke (hamani) - ʻO ke kāmau ikaika i ka hana me ka manaʻopaʻa, ka hāʻawipio ʻole, a me ka ʻonipaʻa.

pāpaho (kikino) - ʻO nā ʻano like ʻole e laha ai ka ʻike, e laʻa me ke kīwī, ka lēkiō, ka pūnaewele, a pēlā aku.

paʻu (hamani) - ʻO ka noke i ka hana a luhi.

waele (hamani) - ʻO ka huki ʻana i ka nāhelehele i maʻemaʻe ka ʻāina a ala paha i nui ka hele ʻia. He hana hoʻi e wehe ai i ala hou.

ʻoihana (kikino) - He hana a ke kanaka e ʻimi ai i ke ola o ka noho ʻana.

ʻoihana haʻilono (kikino) - He ʻoihana e hoʻolaha ai i ka haʻilono.

ʻoihana hoʻomaluō (kikino) - He ʻoihana e mālama ai i nā mea o ke ao kūlohelohe a maluō.

ʻoihana hoʻonanea (kikino) - He ʻoihana e hoʻomohala ai i nā ʻano hana nanea like ʻole, e laʻa me ka pāʻani wikiō.

ʻonipaʻa (ʻaʻano) - ʻO ka paʻa pono mau o ka manaʻo a me ka hana me ka lolelua ʻole a me ka hāʻawipio ʻole.
",0,2023-07-13 19:19:09,2023-07-13 19:19:09,5,0
8,c1c9c0cf-0c1f-4dcf-b42e-6b6019fbcc7e,He Moʻolelo no Kapaʻahu,"He Moʻolelo no Kapaʻahu

Hoʻolaʻa
Ke hoʻolaʻa nei au i kēia puke hoʻomanaʻo i koʻu kahu hānai, koʻu kupuna wahine, ʻo ia ʻo Kahaʻikauila Punahoa Konanui. Ma muli ona i loaʻa ai iaʻu kēia ʻike i ka ʻōlelo Hawaiʻi. Ua hānau ʻia ʻo ia i Kaʻū, lā 3 o Malaki makahiki 1860. Ua hala ʻo ia i Kapaʻahu, Puna, ma ka lā 8 o ʻOkakopa makahiki 1928.
Mau loa koʻu aloha iā ʻoe.

ʻŌlelo Hoʻomaikaʻi
Ke makemake nei au e hāʻawi i koʻu mahalo a nui loa iā Professor Charles ""Kale"" Langlas o ke Kulanui o Hawaiʻi ma Hilo, no kona paipai ʻana iaʻu e kākau au i kaʻu mau moʻolelo ma ka puke. Ma muli o kona kōkua me kona kākoʻo i hiki ai iaʻu ke hoʻokō i kēia papahana.

ʻŌlelo Hoʻākāka Mua A Ka Mea Haku
ʻO koʻu hoʻāʻo ʻana me ka hoʻoikaika e kākau i kēia puke, ke makemake nei au e maopopo iā ʻoukou i ke ʻano o ka noho ʻana, ke ʻano o ka walaʻau ʻana o mākou, ka poʻe o Puna, i koʻu wā ʻōpiopio.
I ka manawa aʻu e kākau ana i kēia puke, ua huli koʻu noʻonoʻo i nā lā i hala. A hū aʻela ke aloha, hāloʻiloʻi nā waimaka, no ka ʻohana a me ka ʻāina pū. No ka mea, ʻo ka ʻāina, ʻo ia no ko mākou ola. ʻO mākou nā makaʻāinana.

ʻŌlelo Haʻi Mua A Ka Luna Hoʻoponopono
Ua hānau ʻia ʻo Mrs. Kauhi a hānai ʻia hoʻi ma Kapaʻahu, i Puna, ma ka mokupuni ʻo Hawaiʻi. ʻO kēia mau moʻolelo nei, no kona wā kamaliʻi i Kapaʻahu ia, mai ka makahiki 1916 a hiki i ka makahiki 1935. Ma hope mai o ia wā, ua haʻalele ʻo Mrs. Kauhi iā Kapaʻahu a neʻe ʻo ia i Hilo e noho ai, a laila, neʻe hou ʻo ia i Honolulu, a neʻe hou akula i Kapalakiko, ma ka ʻāina haole. I kona manawa i hoʻomaha ai mai ka hana, ua hoʻi mai ʻo ia i Kapaʻahu a kūkulu ʻia kona hale ma laila. Ma hope mai, i ka makahiki 1986, ua hū ka pele mai Kīlauea mai a uhi ʻia kona home me kona ʻāina hānau, ʻo Kapaʻahu. Ua ʻauheʻe nā poʻe o Kapaʻahu a pau a neʻe lākou i kahi ʻē. ʻAʻole i pau ka hū ʻana o ka pele. Ke hū mau nei nō hoʻi i kēia wā nei. ʻOiai, ua ʻauana hou ke kahe ʻana o ka pele mai Kapaʻahu aku i kahi ʻē.
ʻO ka makamua o koʻu lohe ʻana i kēia mau moʻolelo na Mrs. Kauhi, ʻo ia hoʻi kāna haʻi moʻolelo ʻana ma kāna papa i ʻaʻo ai ma ke Kulanui o Hawaiʻi ma Hilo nei, i ka makahiki 1989-90. ʻO kona kūlana ma kēia kulanui nei, he mānaleo. Ua haʻi moʻolelo ʻo ia iā mākou, nā haumāna o nā papa ʻōlelo Hawaiʻi, e hōʻike iā mākou i ke ʻano o ka ʻōlelo a ke kanaka i hānai ʻia nō ma loko o ka ʻōlelo Hawaiʻi. No ko mākou hoihoi loa i kāna mau moʻolelo, ua noi au iā ia e hoʻopaʻa i kāna mau moʻolelo i ka lipine, a ua ʻae mai ʻo ia. He mau makahiki ko māua ʻo Mrs. Kauhi hana ʻana e hoʻopau i ka hoʻopaʻa lipine ʻana a kākau i nā moʻolelo e like me kāna i ʻōlelo ai ma ka lipine. Ua kākoʻo ʻia kā māua hana i ka uku ʻia e ke kōmike no nā mea Hawaiʻi i hoʻokumu ʻia ma ke Kulanui o Hawaiʻi, ʻo ia hoʻi ke Committee for the Preservation and Study of Hawaiian Art, Language and Culture. A eia ka hopena ma kēia mau ʻaoʻao ma lalo nei, nā moʻolelo i kākau ʻia, me nā lipine kekahi, i hiki iā ʻoukou ke lohe i ka mānaleo.
Ua hoʻololi iki ʻia e ka luna hoʻoponopono nā huaʻōlelo o ka lipine no kēia puke nei. I kekahi manawa ua ʻōlelo hewa ʻO Mrs. Kauhi i kāna mea e ʻōlelo ai a ua kāpae ʻia ka ʻōlelo hewa. I kekahi manawa, ʻaʻole i like loa ka pela ʻana o ka huaʻōlelo me ka puana a Ms. Kauhi ʻoiai he puana kamaʻilio kāna e like me ka puana ""leila"" no laila a me ka puana ""nē"" no inā. Ua pela ʻia nā huaʻōlelo i puana kamaʻilio ʻia e like me ka mea ma ka puke wehewehe na Kaweha Pūkuʻi mā. Ua hoʻokomo pū ʻia nā huaʻōlelo ""ʻo"", ""i"", a me ""he"" ma ka hoʻomaka ʻana o kekahi mau hopunaʻōlelo no ka mea he kūpono ma ke kaila o ka ʻōlelo kākau, ʻoiai he kāpae pinepine ʻia ma ke kaila ʻōlelo kamaʻilio. He mau loli ʻē aʻe o ia ʻano i kūlike ai ka ʻōlelo i kākau ʻia me ke ʻano kākau o ka ʻōlelo Hawaiʻi. Ma kēia mau mea ua kōkua ʻia ka luna hoʻoponopono e William H. Wilson, he kumu aʻo ʻōlelo Hawaiʻi ma ke Kulanui o Hawaiʻi ma Hilo. Maikaʻi ke heluhelu a hoʻolohe pū i nā lipine i lohe ʻia ka ʻokoʻa o nā kaila ʻelua no ka mea he pono e paʻa nā kaila ʻelua i ka poʻe walewaha ʻōlelo Hawaiʻi.

ʻO wau ʻo Kale Langlas, ka luna hoʻoponopono.

He Moʻolelo no Kapaʻahu
KAPAʻAHU, 1925
MOKUOHAWAH
■ hale, me ka inoa o ke
kanaka nona ka hale
• wahi i kapaʻia ka inoa


Moʻolelo 1. Hoʻomanaʻo No Kapaʻahu
Aloha! He mau moʻolelo kēia e haʻi aku ana au iā ʻoukou e pili ana i koʻu ʻāina ʻo Kapaʻahu. Aia kēlā ma ka ʻāpana ʻo Puna, Hawaiʻi. ʻO koʻu inoa, ʻo Emma Kapūnohuʻulaokalani Kauhi. ʻO ka mahina kēia ʻo ʻApelila a ʻo ka makahiki ʻumikūmāiwa kanaiwa. ʻO kahi, ʻo ke kulanui kēia, ʻo ke
Kulanui o Hawaiʻi ma Hilo. A ma Kapaʻahu nō wau i hānau ʻia ai a ma laila nō wau i noho ai a hiki i koʻu male ʻana. No laila, nui nō nā mea aʻu i ʻike ai a i lohe ai e pili ana i ke ʻano o ka noho ʻana o ko mākou ʻāina. He ʻāina hoʻokūʻonoʻono ʻo Kapaʻahu. Aia kēia wahi ma ka ʻaoʻao nāpoʻo o ka lā o Kalapana, a kāhea mākou i kēlā ʻaoʻao ʻo “ma Kaʻū”. A ma kekahi ʻaoʻao ka hikina a ka lā ma Wahaʻula Heiau a kāhea mākou i kēlā ʻo “ma Hilo”. ʻŌlelo ʻia mai, ma mua nui ʻino ka poʻe, ka poʻe Hawaiʻi, e noho ana ma laila. A i koʻu wā liʻiliʻi e noho ana, ua emi loa mai ka poʻe. ʻO nā ʻohana nui nō e noho ana i kela wā, ʻo ia ka ʻohana Waipā, ʻohana Kaʻawaloa, a ʻo mākou nō hoʻi, ka ʻohana Konanui, a ʻo ka ʻohana Ah Hee, ka ʻohana Akuna. I koʻu wā liʻiliʻi, ua hōʻea mai ke alanui aupuni ma mua pono o ka hale o koʻu Kūkū Kahaʻikauila, koʻu kupuna wahine kahu hānai.
He mau pana kaulana nō ma Kapaʻahu, ʻo ia hoʻi ka heiau ʻo Wahaʻula. Aia kēlā i Kaʻuka. Ua kūʻai koʻu makuakāne ʻo W. J. Stone i kēlā wahi. A mai koʻu wā liʻiliʻi, ua hele mau mākou me koʻu makuahine, me koʻu kaikunāne ma kēlā wahi. Ua aʻo ʻia mai iā makou he wahi pālama kēlā. He wahi kapukapu. A ua mālama mākou i ke kapu a hiki i kēia lā. Inā ʻoe e walaʻau me ka poʻe kamaʻāina nō o ko mākou wahi, ʻōlelo mai lākou,
aia nō kēlā mana ma laila a hiki i kēia lā.
ʻO kekahi pana ʻo ia hoʻi ka halepule, ka halepule e kāhea ʻia nei ʻo Father Damien Church. Nui nō ka poʻe mākaʻikaʻi e hele mai e ʻike i kēlā halepule i kūkulu ʻia i loko paha o ka makahiki ʻumikūmāwalu kanaonokūmāwalu, ma ia mau makahiki. A ʻo kēlā halepule, inā ʻoe nānā, kohu mea he kimeka, akā he ʻākoʻakoʻa ka mea i kūkulu ʻia ai kēlā halepule. A ʻo ia mau nō ke kū o ka paia o kēlā halepule a hiki i ka uhi ʻia ʻana e ka pele i loko o ka makahiki ʻumikūmāiwa kanawalukūmāwalu.
Aia nō kekahi pana kaulana o Kapaʻahu, ʻo ka wai ʻauʻau ʻo Punaluʻu e kāhea ʻia nei e ka poʻe ʻo “Queenʻs Bath.” Ua lohe au, he wai māpuna kēlā. Ma hea mai lā kēia wai e huaʻi nei? Inā ʻoe luʻu i lalo i loko o kēlā wai a hōʻea ʻoe i lalo, ʻā, he wai maoli a piʻi aʻe ʻoe i luna, ʻā, he wai hapakai. ʻO ka moʻolelo o kēlā wahi, he wahine moʻo ke kiaʻi o ia wai. Nui ka poʻe malihini e hele mai e ʻike a e ʻauʻau ma kēlā wai. I loko o ka makahiki ʻumikūmāiwa kanawalukūmāwalu, ua uhi ʻia e ka pele. Mai Puʻuʻōʻō mai kēia kahe ʻana o kēia pele a uhi ʻia kēlā wai. Ma kēlā wai nō au i ʻike ai i ka ʻauʻau ʻana, me kaʻu poʻe keiki a me kaʻu poʻe moʻopuna, me kaʻu poʻe moʻopuna kuakahi a kualua a nui ko mākou aloha i kēlā ʻāina.
A ʻo kahi a mākou e hele ai i ka pule, i ko mākou wā liʻiliʻi, hele mākou i Kalapana. A i kēlā manawa, he halepule Māmona ma laila. A ʻo ka halepule Kalawina nō hoʻi, aia nō ke kū nei, a me ka hale pule Kākōlika, kēlā halepule ʻo Star of the Sea Church. A he halepule kaulana nō kēlā. Ma kahi o ʻelua mile paha a ʻoi mākou e hele ai; hele wāwae. A ʻo ke alanui nō hoʻi, he pōhaku wale nō. I kēlā manawa, ʻaʻohe kāmaʻa, hele wale ka wāwae. A ʻo kahi a mākou i hele ai i ke kula, ʻo ka hale kula o Kalapana. A ma laila mākou e hele ai.
A ʻo ke ʻano o ka noho ʻana ma Kapaʻahu, he maikaʻi. Ua lako nā kahakai i nā meaʻai — nā meaʻai o ke kai a me ka paʻakai. A no ka mahiʻai ʻana, hele nō ka ʻohana i ke kuahiwi e mahiʻai ai, no ka mea, ʻoi aku ka maʻū o ke kuahiwi. Ma laila nō, ulu nō nā meakanu. A no ka hele ʻana i ka lawaiʻa, hana like nā mākua me nā poʻe kamaliʻi. ʻAʻole hiki iā ʻoe ke moloā.
Inā he wā hana, e hana ana ʻoe. Inā he wā pāʻani, ʻōlelo ʻia mai ʻo ka wā pāʻani a e pāʻani ana ʻoe. Inā ʻaʻole ʻoe e hana i kāu hana, ʻā, e hoʻopaʻi ʻia ana ʻoe.
Loaʻa nō nā mea hoʻohuli holoholona ma nā kuahiwi. ʻO ia nō nā hana a nā poʻe kāne. Loaʻa nō nā kumu lauhala. Nui ka kumu lauhala ma laila. ʻO ia nō ka hana a nā poʻe wāhine, me nā poʻe keiki — hele akula e kōkua, e kiʻi lauhala, hoʻomaʻemaʻe i ka lauhala. No laila ua lako ka ʻāina i nā mea a pau. Ua lohe mau wau, inā ʻoe e moloā, ʻā, e pōloli ana kou ʻōpū; inā ʻoe e hana, ʻaʻole wā e nele ai ka noho ʻana. ʻAe, pololei nō kēlā. Ua ʻike au. ʻO ia manawa, nui nō ke kōkua aku o ka poʻe. Kōkua aku kōkua mai. Hāʻawi aku hāʻawi mai ke ʻano o ka noho ʻana. A inā he mau pilikia i waena o ka ʻohana, he manawa nō e hui ai, hoʻoponopono, a mihi aku mihi mai i maluhia ka noho ʻana. Ua malama ʻia ka ʻāina e nā mākua. Ua nui ko lakou ʻike i nā mea e pili ana i ka ʻāina, nā hōʻailona, ʻo ke au, ka makani, ke ōlaʻi, nā mea a pau e pili ana i ka ʻāina. He nui nō nā mea kapukapu a lakou i ʻike ai a ua noho nō lākou me ia mau kapu. A ua hala lākou me nā mea kahiko, nā mea kapu. Koe maila nō mākou, nā pua o ka ʻāina.


Kiʻi 2. ʻO Punaluʻu, he pūnāwai.


Moʻolelo 2. ʻO Koʻu Noho ʻAna Ma Kapaʻahu
Māhele 1. ʻO Nā Lā Aʻu E Noho Ana Me Koʻu Mau Kūpuna
ʻO Ka Moʻolelo E Pili Ana I Koʻu Inoa
ʻO ka makahiki ʻumikūmāiwa kanaiwakūmākahi kēia. Eia au ke noho nei i luna o koʻu noho paipai. Ke hoʻomanaʻo nei au i kuʻu ʻāina aloha, ʻo Kapaʻahu. Aia i Puna, Hawaiʻi — ka ʻāina i kapa ʻia “paia ʻala i ka hala.” I laila au i hānau ʻia ai, i ka makahiki ʻumikūmāiwa ʻumikūmāono, i ka wā o ke Kaua Honua I. I kēlā wā e ola ana nō ka Mōʻīwahine Liliʻuokalani.
ʻO koʻu makuakāne, ʻo W. J. Stone, he haole ʻo ia. Mai Ypsilanti, Michigan mai ʻo ia. Ua hele mai ʻo ia i Hawaiʻi nei, he iwakāluakūmālua makahiki i kēlā manawa. ʻO koʻu makuahine, — ʻo kona inoa, ʻo Martha Hālaulani — he Hawaii piha ʻo ia. ʻO ka inoa o kona ʻohana, ʻo ka ʻohana Konanui — no Puna. Ua hānau ʻia ʻo ia i Kapaʻahu i loko o ka makahiki ʻumikūmāwalu kanaiwakūmāhiku. I kēlā wā i ʻāpono ai ʻo Pelekikena Mckinley i ka hoʻohui ʻāina ʻana o nā mokupuni o Hawaiʻi nei me ʻAmelika. He ʻeiwa poʻe keiki i loko o kona ʻohana. ʻO ia ka muli loa. Noho ʻo ia ma Kapaʻahu i kona wā e ola ana.



Kiʻi 3. ʻO William ]ames Stone, ka makuakāne o Emma Kauhi.



Kiʻi 4. ʻO Martha Hālaulani Konanui Stone,
ka makuahine o Emma Kauhi.

I ke kokoke ʻana i ka manawa o koʻu hānau ʻana, hele akula koʻu makuahine i ka hale o kona kaikuaʻana, ʻo Luika, i hiki iā Luika ke kōkua iā ia. Kokoke nō kona hale. He ʻekolu a Luika keiki i kēlā manawa. ʻŌlelo mai ʻo Māmā iaʻu lōʻihi kona nahu kuakoko, no ka mea ʻo wau kāna hānau mua. I kēlā pō loaʻa iā ia ka moeʻuhane. Hele maila kēia kanaka a ʻōlelo akula iā ia “E hea ʻia ka inoa o kēnā keiki ʻo Kapūnohuʻulaokalani.” A ala ʻo ia. I ke kakahiaka hōʻea mai ana kona kaikoʻeke, ʻo Emma Heʻeia. Hele maila e ʻike pehea lā ʻo ia. I ka manawa i hehi ai ka wāwae o Emma Heʻeia i loko o ka puka o ka hale, hānau au. No laila, ua maopopo i ka poʻe ma laila i kēlā manawa, e kāhea ʻia koʻu inoa ʻo Emma. Kokoke ma hope mai, hele mai ana ʻo Konanui, ka makuakāne o koʻu makuahine e ʻike, pehea lā, ua hānau paha ʻo ia. A ʻike ihola ua hānau ʻo ia. A ʻōlelo akula kuʻu makuahine i ka moeʻuhane. Ua loaʻa hoʻi iā ia ka moeʻuhane. A ʻōlelo maila ka makuakāne, i ka pō ma mua ua loaʻa iā ia he moeʻuhane. Ua hele mai kēia kanaka me ka pōkē pua ʻōhaiʻula i kona poli, a ʻōlelo akula iā ia, “E hea i ka inoa o kēnā keiki ʻo Kaʻōnohiʻulaokalani.” ʻOlelo hou akula ʻo ia iā Māmā — no ka mea, ʻo kēlā kanaka i loko o ka moeʻuhane, e hāpai ana i ka pōkē pua ʻōhaiʻula — no laila, eia kekahi inoa no kēnā keiki ʻo Kaʻōhaiʻulaokalani.
Mai koʻu wā liʻiliʻi mai ua kāhea ʻia au i kēia mau inoa, ma ke ʻano o ko kākou ʻano Hawaiʻi. ʻO kēia mau inoa Hawaii he ʻekolu, he inoa pō. Pēia e hōʻikeʻike ʻia ai ka inoa pō ma ka moeʻuhane mai ko kākou ʻaoʻao, a noʻu wale nō kēlā inoa. Ua lohe au i ka ʻōlelo ʻia, inā ʻaʻole e kāhea ʻia ka inoa, i kekahi manawa, maʻi ke keiki, a i ʻole, make. Inā ʻāpono ʻia ka inoa, i ka ʻaoʻao ana nō kona ʻuhane kiaʻi.

Kiʻi 5. ʻO Emma Kauhi ma kona makahiki ʻumikumāono.

I kēlā mau lā, ʻaʻole e loaʻa mau ke alahele e hele ai i Hilo. No laila, ua ʻelua paha mahina ma hope o koʻu hānau ʻana, ʻā, ua hiki iā Kūkū Pā ke hele i Hilo i ka Hale Papaola e hoʻopaʻa ai i koʻu hānau ʻana. ʻŌlelo ʻia mai iā ia he hoʻokahi wale nō inoa Hawaiʻi e hiki ke kākau ʻia ma koʻu palapala hānau. He mau makahiki ma hope mai, ʻike koʻu makuahine i nā inoa i hoʻopaʻa ʻia ma ka palapala hānau. ʻO ia ʻo Emma Martha (ʻo ia hoʻi ka inoa o koʻu makuahine) Kaʻōnohiʻulaokalani. Aia naʻe, kāhea ʻia nō au ma nā inoa ʻē aʻe. Kāhea ʻo Māmā iaʻu ʻo Kapūnohu. Kāhea ʻo Kūkū Mā iaʻu ʻo Kaʻōnohi a i ole ʻo Kaʻōhai. I ke kula, kāhea ʻia au ʻo Emma.
Noʻu iho, ua pōmaikaʻi au i ka loaʻa ʻana iaʻu o nā inoa pō. Ma ke ʻano o ka ʻuhane kiaʻi me ke alakaʻi, i loaʻa ai iaʻu nā pōmaikai, a me ka Makua Lani pū. ʻAʻole au i maopopo i kekahi mea ʻē aʻe i hāʻawi ʻia he ʻekolu inoa pō. He Kalikiano au — akā, ʻōlelo ʻia mai e koʻu makuahine iaʻu, “Ua hala ko kākou kūpuna, akā, aia nō lākou ke kiaʻi nei iā kākou.”

ʻO Koʻu Mau Kūpuna A Me Ka Hoʻonohonoho ʻAna O Ka Home

Ua hānai ʻia au e kuʻu mau kūpuna. Mai kinohi mai, i kuʻu hoʻomaopopo, e noho ana au me Kūkū Mā a me Kūkū Pā. ʻO Kūkū Pā, ʻo kona inoa, ʻo David Marshall Konanui. Kāhea ʻia ʻo ia ʻo Konanui. I koʻu manao, ua kapa ʻia kona inoa haole i ka manawa e haʻi ʻeuanelio ana nā mikanele ma Puna. ʻO koʻu kupuna wahine, ʻo Kahaʻikauila Punahoa, ua hānau ʻia ʻo ia i Puakalehua, i Kaʻū, ma ka lā ʻekolu o Malaki, makahiki ʻumikūmāwalu kanaono. I kēia manawa ke kāhea ʻia nei kēlā wahi ʻo “Wood Valley.” Kāhea mākou iā Kupuna Kāne ʻo Kūkū Pā, a iā Kupuna Wahine, ʻo Kūkū Mā.
I koʻu wā ʻōpiopio, nui koʻu hoʻomanaʻo maikaʻi i nā lā aʻu e noho ana me koʻu mau kūpuna. Inā mākou e hele i kekahi wahi, ʻauamo ʻo Kūkū Pā iaʻu ma kona kua. He kanaka mahiʻai, kanaka lawaiʻa ʻo ia. I ke ahiahi, pau kāna hana, hoʻi mai ʻo ia, a hele akula ʻo ia ma hope o ka hale. He kumu ʻalani nui, a he papa kuʻi ʻai ua kūkulu ʻia ma ke kumu ʻalani, a he pōhaku kuʻi e hoʻolewalewa ʻia ana. Waiho ʻo ia i ka papa i lalo, kiʻi ʻo ia i pola wai a me ka ʻawa ua hoʻomaloʻo ʻia a hoʻoweluwelu ʻia. Hoʻokau ʻo ia i ka ʻawa i luna o ka papa, kuʻi, hana i wai, a kuʻi ʻo ia. A pau kēlā, hōʻuī i loko o ke pola niu, a inu ʻo ia. A liʻuliʻu ma hope mai, lohe ʻoe iā ia e oli ana. A hoʻomākaukau ʻo Kūkū Mā i kā mākou ʻaina ahiahi. A laila hoʻi mai ʻo ia i loko o ka hale, a ʻai mākou.
ʻO koʻu kupuna wahine, ʻo kona ʻano, he ʻoluʻolu, he akahai. Hoʻomaopopo au i koʻu wā liʻiliʻi, ala au i ke kakahiaka, hele akula ʻo ia e kiʻi i poʻi wai holoi a me ke kāwele. Lawe akula i waho o ka lānai a waiho, a kāhea maila iaʻu, “E Kapūnohu, hele mai ʻoe e holoi i kou pua.” Lawe ʻo ia iaʻu me ia ma kona wahi e hele ai. E oli mau ana ʻo ia, me ka hana pū i kāna hana. Kohu mea aia nō au ke lohe nei i kāna leo oli, ʻaʻole au e poina. Ua ʻōlelo mai kekahi poʻe iaʻu, inā he pāʻina, a aia ʻo Kūkū ma laila, e ʻōlelo mau ʻia ana iā ia e hīmeni. Ua maopopo ʻia kona leo maikaʻi. E makemake mau ana lākou e lohe iā ia i ka hīmeni, “Kaulana Kuʻu Home Puni Waipiʻo”:
Kaulana kuʻu homepuni Waipiʻo,
Me nā peʻa nani o ka ʻāina.
Kākela he hale ʻaliʻi,
Herode koʻu hoalike.
Mōʻī puni haʻakei.
Kukuna o ka lā koʻu kapa ia
E ʻōlino nei a puni ka honua,
Auē ai(a) (i) luna lilo
Lihi launa ʻole mai
Nā aliʻi nui o ke ao.
Eoʻu mau kini nā makamaka,
Me nā kupa o kuʻu ʻāina,
Me ka wailele aʻo Hiʻilawe
Koʻiawe maila i luna,
Koʻiawe mau i ka pali.
ʻAʻole pēlā ka ʻoiaʻiʻo,
Hakuʻepa lokoʻino a ka makamaka
Ua like nō a like
Me nā kini lehulehu
O kuʻu one hānau.
E ola māua me aʻu kini,
Me aʻu lei o nei ʻāina
Pulupē i ka hunakai,
Ka iʻa mili i ka lima.
Heha Waipiʻo i ka noe.
Hāʻina ʻia mai ana ka puana:
No ka lei hapa pua Sēpānia,
He kupa no ka ʻāina,
E kipa mai ma loko,
Haleʻiwa beautiful home.

E ʻōpiopio loa ana nō au, hala ʻo Kūkū Pā. Ua kanu ʻia ʻo ia ma hope aku o kona hale. Hoʻolilo ʻia kēlā wahi i wahi kanu no ka ʻohana. Nui ʻino ka hē ma laila. Mai kēlā manawa mai, noho nō ʻo Kūkū Mā me aʻu i ko māua hale. He ʻelua papahele o ko māua hale. ʻAʻohe pono hale; akā, hoʻokahi halepā. ʻO ka papahele o luna, he ʻekolu lumi — ʻelua lumi he lumi moe; hoʻokahi lumi ʻano nui aʻe, he lumi hoʻokipa a i ʻole he wahi moe nō. Ua uhi ʻia kēia mau lumi i ka moena lauhala mai ka paia a kekahi paia. ʻO ka papahele o lalo, he ʻelua māhele. ʻO ka ʻaoʻao ma loko, hoʻokahi ʻaoʻao no ka ʻai ʻana, a ma laila ka halepā. ʻO kekahi ʻaoʻao no ka hana ulana a i ʻole he wahi hiamoe. Ua paʻa kēlā mau wahi i ka moena. ʻO ka ʻaoʻao ma waho, ma ka ʻaoʻao ma Hilo, ma laila ke kapuahi wahie, a me kahi no ka wahie. ʻO ka ʻaoʻao ma Kaʻū, he wahi hana kēlā, no ka ihi ʻai, ke kuʻi ʻai, poke ʻopihi, ʻo ia mau ʻano, a me ka
hoʻomaʻemaʻe lauhala. Ua pālulu ʻia nā ʻaoʻao, koe nō ma mua.
I kekahi manawa moe mākou i ka papahele i luna, a i ʻole i
ka papahele i lalo. E kipa mau ana ka ʻohana i ko māua hale.
No ka manawa hiamoe, hāliʻi ʻia maila ka moena hiamoe. Ala i
ke kakahiaka, ʻōwili ʻia a kāpae ʻia. Pēia me ka manawa e ʻai ai,
hāliʻi ʻia maila ka moena no ka papa ʻaina. A ma luna o kēlā
moena ʻoe e hoʻokau ai i nā pola me nā pā me nā meaʻai. Pau
ka ʻai ʻana, kāwele ʻia ka moena ʻai, a kaulaʻi ʻia ma ka pale lānai a i ʻole ʻōwili ʻia a kāpae. Ua maʻamau mākou i ka ʻauʻau i nā lā a pau, no ka mea, e hele mau ana mākou i ke kahakai, a i ʻole i Waiaka, a i ʻole i Punaluʻu e holoi lole ai a ʻauʻau. He māwae wai kokoke i ka hale, a ma laila nō mākou e hele ai i kekahi manawa. Akā ʻo kā mākou wahi makemake loa e hele ai i ka ʻauʻau, ʻo ia nō ʻo Punaluʻu. Ma laila mākou e hui ai — ʻākoakoa ai me nā poʻe o Kapaʻahu. Ma Punaluʻu i aʻo mua ai au i kaʻauʻau. Nui nā manawa hauʻoli i ko mākou ʻauʻau ʻana ma Punaluʻu.
Kiʻi 6. ʻO ka hale o Kūkū-Mā
Ke hoʻomanaʻo nei au, ma kahi paha o ka ʻumi oʻu makahiki i kēlā manawa, he muʻumuʻu ko Kūkū Mā. ʻO ka waihoʻoluʻuluʻu, he hāpala poni. Ua makemake loa au i kēlā lole. No laila ua noi au iā Kūkū Mā. A ua hāʻawi mai ʻo ia i kēlā lole iaʻu. Ma mua naʻe, ua ʻoki ʻo ia i hoʻopōkole i kēlā lole iku iaʻu. Ua komo au i kēlā muʻumuʻu a ua nui ka ʻaluʻalu, ʻano kaualakō. Aia naʻe no koʻu makemake nō, mau koʻu komo ʻana i kēlā muʻumuʻu. Hoʻokahi lā, e pāʻani ana mākou nā kamaliʻi ma ke alanui kaʻa a hele mai kēia kaʻa. He poʻe haole, poʻe mākaʻikaʻi. A ua noi mai lākou iā mākou nā kamaliʻi, e lawe iā lākou e hōʻikeʻike i ka heiau ʻo Wahaʻula. A ua lawe mākou iā lākou. A ua nīnau mai kekahi wahine iaʻu, “He aha kēnā lole āu e komo nei?” Pane aku au iā ia, “ʻO ka muʻumuʻu kēia o Kūkū Mā.” Lōʻihi kona manawa e nānā ana iaʻu. I koʻu manaʻo, no ke ʻano aʻiaʻi paha o koʻu ʻili, ʻano ʻehu koʻu lauoho — no koʻu ʻano ʻokoʻa mai kekahi poʻe kamaliʻi ʻē aʻe paha. I kēlā mau lā ʻaʻohe a mākou aniani kilohi. No laila, nānā mākou i ka wai mōakāka, a ʻike i ko mākou aka. ʻAʻohe nō hoʻi ka uaki, a nānā mākou i ke aka o ke kumu lāʻau, a i ʻole nānā i kou aka, a koho ʻia ka manawa. I ke kakahiaka nui lohe ʻia ke ʻoʻō a ka moa, ʻā, ua wanaʻao, a ua maopopo mākou he manawa e ala ai.
I kēlā mau lā, ʻo ka ʻōlelo Hawaiʻi wale nō ka ʻōlelo e lohe ʻia.


Kiʻi 7. ʻO ka hale o ʻAnakē Luika


Māhele 2. ʻO Ka ʻOhana
ʻO Nā Hoahānauna
ʻO ʻAnakē Luika, ke kaikuaʻana o koʻu makuahine, a me kāna kāne ʻo ʻAnakala Kaipo Kaʻawaloa, ua loaʻa iā lāua he ʻumikūmālua keiki; he mau keiki kāne wale nō, a ʻeono o lākou i puka. ʻO ko lākou hale, ua kokoke i ka hale o Kūkū Mā. Nui koʻu manawa i hoʻonanea ai i ko lākou home. Moe au i laila me koʻu mau hoahānau — moe pū mākou i luna o ka moena lauhala. ʻO ko lākou hale, he hoʻokahi papahele, ʻo ia hoʻi, hoʻokahi lumi moe a hoʻokahi lumi hoʻokipa a me hoʻokahi lumi ma hope, he lumi lōʻihi, a he lumi ʻaina. ʻO ka ʻaoʻao ma mua, he lānai. Kaʻawale nō ka hale kuke mai ka hale nui. Hoʻokahi ʻaoʻao o ka hale kuke i pālulu ʻia. Ma laila ʻo ʻAnakē Luika e hana ai i kāna ulana lauhala. I loko o laila nō e mālama ʻia ai nā papa kuʻi ʻai — kūkulu ʻia ma ka paia. No nā pōhaku kuʻi ʻai, nākiʻi ʻia me ke kaula a hoʻolewalewa ʻia i luna. Ua ʻōlelo ʻia iā mākou nā kamaliʻi, hoʻokahi wale nō manawa e ʻōlelo ʻia ai mākou, mai ʻaʻe ma luna o ka pōhaku kuʻi ʻai, he ʻihiʻihi kēlā. ʻO ka ʻaoʻao ma waho, he lānai hāmama. Hoʻokahi ʻaoʻao, ʻo ke kapuahi wahie. Ma kekahi ʻaoʻao, ma laila e ihi ʻia ai ka ʻai me ke kuʻi ʻana i ka poi. Ma laila nō e hana ʻia ai nā meaʻai o ke kai, a pēlā wale aku. He wahi hana nō kēlā no ʻAnakala Kaipo, ʻo ka pohopoho ʻupena, ka hana kaulaʻili, ka hana hou i nā noho lio.


Kiʻi 8. ʻO ka hale o ʻAnake Luka me ʻAnakala Kaipo Kaawaloa

ʻO ka hana maʻamau a ʻAnakē Luika, ʻo ka ulana pāpale lauhala. Ua loaʻa paha iā ia he hoʻokahi kākini a ʻoi pahu pāpale — no nā poʻo kamaliʻi a no nā mākua. Ua hana ʻo ʻAnakē i mau pāpale noʻu. Hoʻokahi no ka hele kahakai ʻana, ʻo kekahi me ka ʻēheu nui no ka hana i loko o ka mālaʻai, ʻo kekahi no ka hele kula, a ʻo kekahi no ka hele ʻana i ka pule. A i kēia wā aia nō au ke komo nei i ka pāpale.
Ke hoʻomaopopo nei au iā ʻAnakē Luika. I ke ahiahi, ma hope o ka ʻaina ahiahi, hoʻokani ʻo ia i ke kī hōʻalu, me ka hīmeni pū. Nahenahe kona leo. Hoʻonanea mākou i ka hoʻolohe. He wahine hōʻeuʻeu ʻo ia. ʻO ʻAnakala Kaipo, he kanaka huli holoholona, me ka mahiʻai, ka lawaiʻa. He naʻauao ʻo ia ma ka wānana ʻana i ke au o ka manawa. I kekahi manawa, ʻike au iā ia i ke kakahiaka, e kū ana ʻo ia ma mua i ka pāhale, e hākilo ana ʻo ia i ke ao, ke ʻano o ka pā ʻana o ka makani a me ka ʻoē ʻana o ke kai. Pēia ʻo ia e maopopo ai i kāna mea e hana ana no kēlā lā. Ua kanu ʻo ia he mau kumu kope ma hope o kona pā hale. He mīkini wili kope liʻiliʻi. Ma ka wili lima ʻo ia e wili ai i ke kope. Ua hānai ʻo ia i mau pipi no ka loaʻa o ka waiū.
ʻO ʻAnakala Mokuhāliʻi, ke kaikunāne o koʻu makuahine, a me kāna wahine ʻo Kuliana, he ʻohana Kahilihiwa ʻo ia; he ʻelima a lāua kaikamahine. Aia ko lākou hale ma kekahi hale aku nō o ʻAnakala Kaipo mā. E hele mau ana au i ko lākou hale e pāʻani ai. I kekahi manawa moe au i laila. ʻO mākou, nā kamaliʻi, e hīmeni mau ana mākou me ka ʻukulele, a hui maikaʻi nā leo mele. ʻO ʻAnakala Mokuhāliʻi, e hoʻokani mau ana ʻo ia i ke kī hōʻalu, me ka hīmeni pū. Maikaʻi kona leo kiʻekiʻe. E hīmeni mau ana ʻo ia i ke mele “Ka Ua Loku”:
Kaulana wale e ka ua o Hanalei,
E nihi aʻe nei i nā pali,
E hoʻopili ana me ka lauaʻe,
Me he ipo he nohenohea i ka poli,
Ka hoene mai nō a ke kai,
Me he ala e ʻī mai ana
E hoʻi mai nō kāua lā epili,
Ka ua loku kaulana aʻo Hanalei.


Kiʻi 9. ʻO ka hale o L. A me K. Kaʻawaloa, me kekahi mau hoahānau o Emma Kauhi e kū ana ma ka lānai, ma kahi o 1935.

He hale nui ko lākou, hale i luna hale i lalo. ʻO ʻAnakala me ʻAnakē he mau mea mahiʻai lāua. Inā maikaʻi ke kai, hele lāua i ke kuʻi ʻopihi no ke kūʻai ʻana. Hoʻokahi ʻeke mauʻu nui no ʻumi kālā. I kēlā manawa nui ʻino ka ʻopihi. Ua kūʻai lāua i kaʻa Packard, kaʻa ʻōhua, mai Von-Hamm Young Hui o Hilo. Inā hele ʻo ʻAnakala i Hilo e kūʻai aku i ka ʻopihi, komo ʻo ia i kona pālule pongee, me kona pāpale, e like loa me ka pāpale Panamā. Aia naʻe, he pāpale kēlā i hana ʻia me ka lauhala maka. Ua kupa ʻia ka lauhala, kaulaʻi ʻia, a aʻiaʻi aʻela ka lauhala, a laila, ʻā, ulana ʻia aʻela a hana i pāpale. ʻO ʻAnakē Kuliana, he wahine ulana moena ʻo ia. Ua kaulana ʻo ia no ka maikaʻi o kona ulana ʻana. ʻO ka poʻe mai kahi ʻē mai, hele mai lākou e ʻōlelo kauoha e kūʻai i kāna moena.



Kiʻi 10. ʻO Sam Oulu Konanui, ka ʻanakala o Emma Kauhi, ma ka makahiki 1965


ʻO ʻAnakala ʻOulu kekahi kaikunāne ʻē aʻe o koʻu makuahine. ʻO kona inoa piha ʻo Sam ʻOulu Konanui. ʻO ia me kāna ʻohana, aia nō ko lākou hale ma kahi kokoke i ka hale o Kūkū Mā. ʻO kāna wahine ʻo Kanoe Kamoku. Ua loaʻa iā lāua ʻeiwa keiki. ʻO ʻAnakē Kanoe, inā ʻo ia e hana i ka palaoa ʻūlika, palaoa palai a me ka palaoa mokumoku, ua ʻoi aku ka maikaʻi me ka ʻono.
ʻO ko lākou hale he hoʻokahi papahele — he hoʻokahi lumi holoʻokoʻa. ʻO ka ʻaoʻao ma Hilo, he wahi moe; ʻo ka ʻaoʻao ma Kaʻū, no ka ʻai ʻana. Aia ma ka ʻaoʻao ma mua he lānai lōʻihi. Hoʻokahi ʻaoʻao o ka lānai he lumi liʻiliʻi. Aia i loko o laila ka halepā no ka meaʻai. ʻAʻohe he pono hale. ʻO ka moe ʻana, i luna o ka moena. ʻO ka ʻai ʻana, i luna o ka hāliʻi moena. ʻO ka hale kuke, kaʻawale nō ia. ʻO ʻAnakala ʻOulu, maikaʻi ʻo ia ma ka haʻi moʻolelo. Nui nā moʻolelo āna i haʻi ai i ka poʻe. ʻO kekahi o kāna moʻolelo, ua hoʻopaʻa ʻia i loko o ka puke, aia i ka Pāka Pekelala. ʻO kekahi ua hoʻopaʻa ʻia ma ka lipine, aia i ka hale puke o ke Kulanui o Hawaiʻi ma Hilo. Ua hānau ʻia ʻo ia i loko o ka makahiki ʻumikūmāwalu kanawalukūmāono. ʻO kēlā nō ka manawa e noho aliʻi ana ʻo Mōʻīkāne David Laʻamea Kalākaua. A ma hope mai i kona wā nō e ola ana, ʻo ia nō ka wā i hoʻokahuli ʻia ai ko kākou Mōʻīwahine Liliʻuokalani Lydia Kamakaʻeha. Ua maikaʻi ʻo ia ma ka huli holoholona. Kau ʻo ia ma kona lio, hele ʻo ia i ke kuahiwi e huli puaʻa ʻāhiu. Lawe ʻo ia hoʻokahi pahi ʻoki, me kāna kaulaʻili. I ka nui o ka manawa, hoʻi mai ʻo ia me ka mea āna i hopu ai.

Ka Hele ʻAna I Poupou
He ahupuaʻa ko mākou ʻohana, mai ke kuahiwi a ke kai. Ua kāhea ʻia, ʻo Poupou Uka a me Poupou Kai. Mai ko mākou kupuna kahiko mai kēia ʻāina. ʻO Waʻaiki kona inoa. Ua make ʻo ia i ka makahiki ʻumikūmāwalu kanahikukūmāhā. He ʻekolu āna keiki kāne. Hoʻokahi o kāna mau keiki, ʻo Lono ka inoa a ua loaʻa iā Lono he ʻeono āna keiki. Hoʻokahi, ʻo Kalākualāʻau kona inoa. Maiā Kalākualāʻau mai koʻu kupuna wahine ʻo Kahaʻikauila, koʻu kahu hānai.
A i Poupou Kai, nui nā mea maikaʻi. Ua kuhikuhi ʻia mai iaʻu ma laila ma mua, he paena waʻa. Ma kēlā kahakai ua lako i nā meaʻai o ke kai. ʻAʻole mamao kahi e hele ai, a ua lawa ka makemake.
Aia ma laila ka ulu lauhala. Ma laila nō ka ʻohana e hele mai ai i ka ʻohi lauhala. ʻO kekahi kumu lauhala, he hāuli; ʻo kekahi, aʻiaʻi; ʻo kekahi,ʻo ka mea maʻamau. Hana ʻia nō kēia mau ʻano lauhala no ka hana pāpale ʻānoninoni. Kau ʻia kēlā ʻano pāpale no ka wā kūikawā.
Aia nō i Poupou ka māla ʻuala a ko mākou ʻohana, e kanu ʻia hoʻi i loko o ka poho lepo. Hele mākou i Poupou, nā mākua, nā kamaliʻi. Hana nō ʻo ʻAnakē Luika ma ko lākou wahi e kanu ai, pēia nō me ʻAnakala Mokuhāliʻi mā. Inā he hana hiki i nā kamaliʻi ke hana, hoʻohana ʻia mākou. A pau kā mākou hana, hiki iā mākou ke pāʻani. Lawe ʻia mai he poi me ka paʻakai no ka ʻaina awakea. A kokoke i ka wā ʻai, hele mākou i ke kahakai e ʻohi ʻopihi, limu, hāʻukeʻuke, ʻo ia mau ʻano. ʻO kā mākou ʻaina awakea kēlā, a me nā hua meaʻai nō e loaʻa ana i kēlā manawa. He pūnāwai kokoke ma laila, ʻo ia kā mākou wai inu.
ʻO ka halakahiki, ulu wale i loko o nā māwae a i loko o ka ulu kūawa. Ua hana ʻo Kūkū Mā i lei me ka ʻili o ka halakahiki. Ma hope mai, e loaʻa mai ana ka ʻiole manakuke a ʻai ʻia ka meaulu ʻo ka halakahiki. Pau i ka luku ʻia. Ma laila nō nui nā kumu manakō, me nā kumu ʻōhiʻaʻai.
ʻO Poupou Uka, ʻo kahi kēlā e kanu ʻia ai ka mālaʻai, ka maiʻa, ke kō, ka uhi. ʻŌlelo ʻia mai iaʻu, ma mua ua noho ʻia kēlā wahi e ka poʻe. Aia ma laila, ua ʻike au i kekahi pūnāwai i hana ʻia me ke ʻākoʻakoʻa. He nui nō kēlā pūnāwai. Akā, i kuʻu ʻike ʻana, ʻaʻohe wai o loko, ua ʻoā. Nui nā kumu ʻōhiʻaʻai e ulu ana i laila. Momona ka huaʻai.

Ka Hele ʻAna I Ke Ana
ʻO ka manawa maikaʻi e ulana ʻia ai ka lauhala, aia i ke kakahiaka, a i ʻole i ke ahiahi, a i ʻole i ka pō me ke kukui ʻaila māhu — no ka mea, ʻo nā manawa mau kēlā. Inā e ulana ʻia ana ka lauhala i ka wā wela ʻoʻoleʻa, i kekahi manawa hakahaka a i ʻole kekeʻe ka moena. No laila, inā nui ka moena kauoha a ʻAnakē Kuliana, hele ʻo ia me ʻAnakē Luika e hana i ko lāua ulana ʻana i loko o ke ana. No ka mea he maʻū ʻo loko o ke ana. Hiki iā lāua ke ulana i ke ao a me ka pō.
ʻO kēia ana hoʻi, he ana nui. Aia ma ka pali kū. Aia kēlā ma ka ʻaoʻao o ke alanui, ma mua pono o ka hale o ʻAnakala Mokuhāliʻi mā. Inā e hele ana ʻo ʻAnakē mā e ulana i ke ana, ʻo mākou nā kamaliʻi, nui ko mākou hauʻoli. Hele mākou me lāua. Lawe mākou i ka lauhala, nā meaʻai, nā kapa moe, a moe mākou a pau i loko o ke ana. Noho mākou a pau ka ulana ʻana o ʻAnakē mā. I kekahi manawa, he mau lā; i kekahi manawa, piha paha ka pule a ʻoi. ʻO kēia ana hoʻi, hoʻokahi ʻaoʻao he kapuahi wahie no ke kuke ʻana. ʻO kahi o waena, no ka ʻai ʻana me ka hiamoe ʻana. A ʻo kekahi ʻaoʻao ma ʻō aku, no ka ulana wale nō. Ua pāpā ʻia mākou nā kamaliʻi mai hele ma kēlā ʻaoʻao. Uhai mākou nā kamaliʻi wāhine i nā hana a ko mākou hoahānau kamaliʻi kāne. Piʻi i luna o nā kumulāʻau, pinana i nā pali pōhaku. Kokoke nō ke kahawai ʻo Waiaka ma laila. A ma laila mākou e hele ai e holoi i ko mākou lole, a kaulaʻi nō ma luna o ka ulu kūawa pokopoko. Ma laila mākou e ʻauʻau ai. Hana mākou i mea hoʻolana me ka nānaku. Aia i Waiaka kahi e malu ai nā manu noho paʻa ʻole i ka ʻāina. ʻIke mākou i nā ʻano manu ʻokoʻa. Kokoke nō i ke ana, he pūnāwai. Ma laila e loaʻa ai kā mākou wai inu, wai kuke. Pau nā hana ulana a ʻAnakē mā, halihali mākou i nā mea a pau, a hoʻi mākou i ko mākou home, a hiki i kekahi wā aku.

Kipa Wale Me Nā ʻOhana
ʻO ʻAnakala Kālai, ʻo ia ka mua o nā keikikāne a Kūkū Mā me Kūkū Pā. Noho ʻo ia me kāna wahine ʻo Māleka i Waiākea, i Hilo. I kēlā manawa e hana ana ʻo ʻAnakala Kālai ma ke kūkulu ʻia ʻana o ka pale kai ma ke kai kūʻono o Hilo. ʻIke ʻoukou i kēlā ʻano pōhaku nui hewahewa e kū ala? Ua lawe ʻia mai kēlā pōhaku mai Kapoho mai, ma luna o ke kaʻaahi pahu. I kēlā mau lā ua holo ke kaʻaahi mai Hilo a ʻOpihikao, a hiki i Kaueleau i kēlā wahi e kāhea ʻia nei ʻo “Iwasaki Camp.”
Ua lawe ʻo Kūkū Mā iaʻu, a hele māua i Hilo. Ma kahi paha au o ka ʻehiku a i ʻole ʻewalu o koʻu mau makahiki i kēlā manawa. Hele māua e kipa me ʻAnakala Kālai a me ʻAnakē Māleka. Noho māua me lāua he mau lā, a ʻike nō au no ka makamua loa i ke aniani kukui uila e lewalewa ana mai ke kaupaku mai, a me ka hoʻoholo wai i ka lua — me ke kaula ʻoe e huki ai no ka wai. ʻO kuʻu ʻike mua ʻana kēlā i ka laiki, a ua ʻai au. ʻO loko o ko lāua hale, he pono hale, ke pākaukau, ka noho. Aia e kū ana he moku nui hewahewa i ke kūʻono o Hilo. ʻO ka pena o kēlā moku, ʻo ka hapa ma lalo, he ʻeleʻele; ʻo ka hapa ma luna, he keʻokeʻo. Lohe aʻela au no Iāpana mai kēlā moku. ʻIke au, nui ʻino ka poe Kepanī. Nui koʻu hoʻopunihei i nā mea a pau aʻu e ʻike nei.
Hoʻokahi lā e pāʻina ana mākou, ʻōlelo aku nei au iā Kūkū Mā, “E Kūkū Mā, kakale kēia poi.” ʻAkaʻaka ʻo ʻAnakala Kālai, a ʻōlelo akunei ʻo ia iā Kūkū Mā, “ʻO kēlā huaʻōlelo kakale, ʻaʻole i lohe ʻia kekahi keiki e ʻōlelo ana i kēlā huaʻōlelo. I ka poʻe nunui wale nō e lohe ai ʻoe i kēlā huaʻōlelo.” ʻO ka ʻōlelo maʻamau hoʻi e lohe ʻia, ʻo ia hoʻi, “Ua heheʻe ka poi.” I kēlā manawa ʻo ia wale nō ka ʻōlelo e hiki iaʻu ke ʻōlelo, ʻo ia hoʻi ka ʻōlelo Hawaiʻi. ʻO ia nō paha ka mea i lohe ai au i kēlā huaʻōlelo.
Hoʻomaopopo au i kekahi hele hou ʻana o Kūkū Mā me aʻu i ʻOpihikao, e ʻike i kāna keiki ʻo ʻAnakala Kāwika mā. Noho māua he mau lā. ʻO ko ʻAnakala Kāwika ʻano, he hoʻomakeʻaka, piha ʻeu. Maikaʻi kona leo kiʻekiʻe ma ka hīmeni. Loaʻa iā ia kona waʻa holo lawaiʻa. ʻO kona hale me kāna ʻohana, ʻano liʻiliʻi. Hoʻokahi lumi wale nō. Hoʻokahi ʻaoʻao no ka moe ʻana; ʻo kekahi ʻaoʻao, no ka ʻai ʻana. ʻO waenakonu, he ʻiliʻili ka papahele. I ke ahiahi ua ʻōlelo ʻia au e hele i waho o ka pā e ʻohi lau māmaki maloʻo no ka hana ʻana i kī e inu ai no ka ʻaina ahiahi. Kokoke i ka hale, he ana, he wai welawela. Ma laila mākou e hele ai e ʻauʻau. ʻO ka palena kēia o kaʻu moʻolelo.

Māhele 3. Kaʻu Hoʻi ʻAna E Noho Me Koʻu Mau Mākua
I loko o ʻOkakopa, makahiki ʻumikūmāiwa iwakāluakūmāwalu, hāʻule ʻo Kūkū Mā. Ua kanu ʻia ʻo ia ma ka ʻaoʻao o Kūkū Pā. No laila, hoʻi mai au e noho me koʻu mau mākua.
Ua kūʻai koʻu makuakāne he mau ʻāpana ʻāina i Kapaʻahu Hoʻokahi, ʻo ka ʻāina ʻo Kaʻuka — kahi e kū ala ka heiau ʻo Wahaʻula. ʻO kekahi aʻe, i Paea, he ʻumi ʻeka. Ma luna o kēia ʻāina ʻo ia i kūkulu ai i hale — hoʻokahi papahele — a me ka hale lio. ʻO kēia ka home a mākou i noho ai; ʻo wau, koʻu makuahine, koʻu kaikunāne a me koʻu kaikaina. Noho koʻu makuakāne i Hilo, no ka mea, aia nō ʻo ia e hana ana i ka hale ʻauhau. No laila, hoʻi manawa wale nō ʻo ia e ʻike iā mākou.
ʻO kēia hale a mākou e noho ana, he ʻelua lumi moe, hoʻokahi lumi hoʻokipa me kahi lumi ʻaina, a he lumi kuke a me ka lumi waiho pā. Ma hope o ka hale nui, he wahi hale no ka holoi lole a me ka ʻauʻau ʻana. Ma ka ʻaoʻao o kēlā hale, he hale kaʻa, a ʻo ka pahu wai hana kimeki ʻia. A ma hope o kēia mau hale he holowaʻa hānai puaʻa. A ma mua loa aku o ka hale he māwae. Ua kūkulu koʻu makuakāne i ʻenamakani ma luna o ka māwae wai, a na ka ʻenamakani e pāuma wai i ka hale. Ua lako ka home i nā pono hale — nā moe, nā noho, nā pākaukau, he kapuahi ʻaila māhu. Aia nō kekahi he uaki nui e kau ana i ka paia, a me ke aniani kilohi nui e lewalewa ana ma ka paia. Lako i nā puke heluhelu. ʻO ka puke National Geographic kaʻu puke makemake loa. ʻO kēia mau mea hou a pau, he maikaʻi. Hōʻolu ka noho ʻana. Akā ke huli nei koʻu noʻonoʻo i hope, no nā lā aʻu e noho ana me Kūkū Mā, nui koʻu pūlama no ia mau lā. ʻO ia nō ka mea e hiki nei iaʻu ke haʻi aku iā ʻoukou i kēia manawa, i nā mea aʻu i ʻike ai a i lohe ai i kēlā wā.
I nā Lāpule a pau, lawe koʻu makuahine iā mākou i ka pule. Hele wāwae mākou — he ʻelua me ka hapa mile ka mamao — ʻaʻohe kāmaʻa, he pōhaku ke alanui. Aia ka halepule Kākōlika i Kalapana, ʻo Mālia Hōkū o ke Kai ka inoa o kēlā halepule. ʻO Father Evarist ke kahuna pule. I ka manawa o ka pule meka, pule ʻo ia me ka Lākina, a pule ka ʻaha pule me ka ʻōlelo Hawaiʻi. ʻO Kanoe Kalehuloa ke alakaʻi. He poʻe Hawaiʻi wale nō nā hoahānau. Heluhelu lākou me ka puke pule Hawaiʻi, hīmeni ma ka Hawaiʻi. A ʻo mākou nā kamaliʻi, hīmeni mākou i nā hīmeni haole a me ka Lākina. Na Father Evarist nō i aʻo iā mākou.
Ua hele au i ke kula o Kalapana a hiki i ka papa ʻeono. Ua ʻōlelo mai ʻo ʻAnakē Kanoe iaʻu, i koʻu hele mua ʻana i ke kula, he walaʻau Hawaiʻi wale nō au i ke kumu kula, no ka mea ʻaʻole i hiki iaʻu ke walaʻau haole. ʻOiai walaʻau haole maila ke kumu kula iaʻu, he lohe nō ʻo ia i ka ʻōlelo Hawaiʻi. I ka manawa kula, ua hoʻopaʻi ʻia au no ka ʻōlelo Hawaiʻi i loko o ka pā kula i ka manawa hoʻomaha liʻiliʻi. Ma mua o ka pau ʻana o ke kula, hoʻomaopopo maila ke kumu kula i nā haumāna, ʻōlelo maila “Hoʻi ʻoukou i ko ʻoukou home, mai ʻōlelo Hawaiʻi, ʻōlelo haole wale nō.” Hōʻea au i ka hale, walaʻau Hawaiʻi wale nō au, no ka mea, ʻaʻole i hiki iā Kūkū Mā ke namu haole.
Ma hope o ka pau ʻana o koʻu hele ʻana i ke kula o Kalapana, ua nui koʻu ʻiʻini e hoʻomau i ka hele ʻana i ke kula. Akā ua ʻōlelo mai koʻu makuahine iaʻu ua hiki iaʻu ke heluhelu a kākau. Ua lawa kēlā ʻike. No ka mea, e hiki mai ana he lā e male ana au a loaʻa kaʻu ʻohana. No ka nui loa o koʻu ʻiʻini e ʻimi i ka naʻauao, pūliki au i kaʻu mau puke a uē au.
ʻO koʻu makuahine, he Kalikiano ʻo ia. Akā manaʻoʻiʻo nō ʻo ia iā Pele, ʻO Pele hoʻi ke akua wahine o ke ahi. Ua haʻi mai ʻo ia iaʻu, “Na Pele kēia ʻāina. Nāna nō i hana i kēia ʻāina. He noho manawa wale nō kākou ma luna o kēia ʻāina. No Pele, e mau loa ana ʻo ia ma ʻaneʻi nei. No laila, inā ʻo ia e hele mai ana, ʻo kona kuleana nō kēia.” ʻO kekahi mea ʻē aʻe a kuʻu makuahine i ʻōlelo mau ai iaʻu, ʻo ia hoʻi, “Ua hala ko kākou mau kūpuna, akā aia nō ko lākou ʻuhane ke ʻike nei a ke lohe nei iā kākou ʻoiai ʻaʻole hiki iā kākou ke ʻike aku iā lākou.”
Hoʻomanaʻo aʻela au, hoʻokahi pō, kōnane ka mahina, ua ʻākoakoa mākou nā poʻe keiki, a e noho ana mākou i luna o ka mauʻu mānienie ma mua o ka hale e hoʻolohe iā Māmā. E haʻi mai ana ʻo ia iā mākou he moʻolelo. Iaʻu e hoʻolohe ana, ua huli koʻu alo, a e nānā ana au i ka mahina, a ʻike akula au i ke ānuenue. Nui nā waihoʻoluʻu a ua hoʻopuni ʻia ka mahina, ʻaʻohe ao o ka lani. I ka pau ʻana o kāna moʻolelo, nīnau au iā ia, “E Māmā, ʻike ʻoe i kēlā ānueneue nani; no ke aha lā kēlā?” Nānā aʻela ʻo ia i luna i ka mahina, a kali iki ʻo ia, a nānā hou, a ʻōlelo maila ʻo ia, “E ʻino ana kākou.” Hoʻomaopopo au, he mau pule ma hope mai, nui ko makou ʻino — nui ka ua, ka makani, ka hekili, ka uila. ʻAʻole hiki iā mākou ke hele i waho e pāʻani ai no ka manawa lōʻihi. ʻAʻole hiki ke hele i ke kahakai e ʻohi meaʻai ai. Ke hoʻāla nei koʻu noʻonoʻo, pehea lā i maopopo ai iā ia ka wānana ʻana e pili ana i kēlā wā ʻino. Ke haʻohaʻo nei au.
Ma kahi paha o koʻu makahiki ʻumikūmāhā, ʻo ia ka manawa i hoʻomaha mau loa ai koʻu makuakāne, a hoʻi maila ʻo ia e noho me mākou i Kapaʻahu. ʻO ka makamua loa kēia aʻu i hoʻokamaʻāina ai me koʻu makuakāne. He kanaka leo ʻoluʻolu ʻo ia. No koʻu lā hānau, ua kūʻai ʻo ia noʻu koʻu lole ʻauʻau mua loa, koʻu paʻa kāmaʻa mua loa a me ka ʻukulele. Ua aʻo ʻo ia iaʻu i nā lula launa i ke pākaukau i ka wā e ʻai ai. Hoʻomaka ʻo ia i wahi hānai holoholona, a lilo ʻo ia i kahu pipi. Ua hānai ʻia ka pipi no ke kūʻai ʻana a me ka ʻai ʻana, a me kekahi mau ʻano holoholona a me nā manu ʻai ʻē aʻe. No laila, nui kā mākou hana i nā lā a pau — ʻuī i ka pipi waiū, hānai i ka puaʻa, ka moa, ka pelehū, ka lio. He kanaka hana koʻu makuakāne, akā hana pū mākou me ia. Mai kēlā manawa mai ʻaʻole au i hana hou i loko o ka mālaʻai, no ka mea, kūʻai ʻo Pāpā i ka poi mai ka hale hana poi mai. Kūʻai ʻo ia i ka paʻakai mai ka hale kūʻai mai. Aʻo ʻo ia iaʻu a me Māmā i ke kuke ʻana i kekahi mau ʻano meaʻai like me ka “stew”, ka moa palai, ke kele kūawa, a me ka hana ʻana i ka waiūpaka, ka ʻiʻo holoholona uahi. He ʻai nō ʻo ia i nā meaʻai Hawaiʻi ʻoiai he haole piha ʻo ia. ʻAʻole nō ʻo ia i mākaukau loa ma ka ʻōlelo Hawaiʻi, akā ma ka lohe ʻana, maikaʻi ʻo ia. ʻO kaʻu ʻōlelo maʻa mau, ʻo ka ʻōlelo paʻiʻai. Akā, inā au e hui me nā poʻe kūpuna, walaʻau au ma ka ʻōlelo makuahine, no ka mea ʻoi aku ka maʻalahi iaʻu, a ua aloha nō au i ka ʻōlelo makuahine.
Noho au me koʻu mau mākua a hiki i koʻu male ʻana iā Herman. Ua ʻumikūmāiwa me ka hapa oʻu makahiki i kēlā manawa. E hana ana ʻo Herman me ka hale pauahi i Hilo. A noho māua i ka hale hoʻolimalima, no $15 o ka mahina, he ʻelua lumi moe. Aia kēlā i ke kaona ʻo Hilo. Noʻu iho, he mea hou loa kēia iaʻu, ʻo ke ʻano o ka noho ʻana i ke kaona. He maikaʻi nō kēia loli, akā, i loko oʻu ua minamina au i nā mea aʻu i haʻalele ai i hope — ke kahakai, ka ʻohana, ka ʻāina.
Ua loaʻa iā māua me Herman ʻehā keiki, keiki kāne wale nō. ʻO kaʻu keiki helu ʻelua, ua loaʻa iā ia ka hana ma ke kīwī, mea hana keaka, i loko o ka māhele Hawaiʻi 5-0, i loko o nā makahiki ʻumikūmāiwa kanahikukūmāhiku me ka ʻewalu. ʻO kona kūlana, he mākaʻikiu Hawaii, a ua kapa ʻia kona inoa ʻo Kono.
Ma kahi o ke kanakolukūmālima makahiki ma hope mai, ua hoʻokō au i koʻu ʻiʻini no koʻu hoʻonaʻauao. Ua loaʻa iaʻu ka palapala mai ke kula kiʻekiʻe mai. Ua hele au i ke kulanui no ka hoʻomau ʻana i ka hoʻonaʻauao, a ua hoʻokō au i koʻu ʻiʻini.
Inā wau noʻonoʻo aʻe i kēlā mau lā i hala, nui koʻu pūlama i nā mea aʻu i ʻike ai a me nā mea aʻu i lohe ai o ka poʻe Hawaii. ʻO ka palena kēia o kaʻu moʻolelo.

Moʻolelo 3. Ka Holoholo Kahakai
E hele ana kākou i ka holoholo. E hele kākou i ka holoholo kahakai, ʻeā? He wā kai make kēia. Hiki nō ke ʻōlelo ʻia e hele ana kākou i ka holoholo kahakai. E hele kākou me ka mākaukau — ʻeke no ka ʻopihi, no ka limu, me ka pahi kuʻi ʻopihi nō hoʻi. E hoʻomaka ana ko kākou alahele ma Kaunaloa mai a e hele ana kākou ma ka ʻaoʻao ma Kaʻū a hiki i Laeʻapuki. He wahi ʻopihi wale nō kēia mai ʻō a ʻō.
Hele mai kākou a eia no ke awa ʻo Kī, a mai Kī aku a hōʻea kākou i Halehā. He laupapa ma laila. A ma Halehā nō, kēia laupapa; nui ʻino ka limu kohu e loaʻa mai. Akā ʻo kēia laupapa limu, ʻaʻole hiki iā ʻoe ke hele i nā wā a pau no ka mea e uhi mau ʻia ana e ka nalu. Aia nō a he kai maikaʻi, ʻā, hiki iā ʻoe ke hele e huki i ka limu ma kēlā laupapa. A, ma ʻō mai, ʻo Puʻuhonokī nō ia. Ma laila he poho wai ʻano liʻiliʻi a inā kau ka moiliʻi, ʻo ia hoʻi kēlā moi pēpē, ma laila ʻoe e hele ai, ma laila mākou e hele ai me ka ʻupena kaʻi e hopu ai i ka moiliʻi. A ʻo kēlā mea ʻo ka moi liʻi, he ʻono nō kēlā. Kaulaʻi ʻoe a ʻano maemae a ʻai ʻoe, a ʻono. A ma ʻō aku, nā ʻano pōhaku pālahalaha nunui. He wahi maikaʻi kēlā e ʻohi ai i ka limu līpaheʻe. ʻO kēlā ʻano limu hoʻi, liʻiliʻi, ʻaeʻae. A ʻo ke ʻano o ke kiʻi ʻana i kēlā limu, e kopekope ʻoe me ka pahi. ʻO ia ka mea, inā ʻoe e kiʻi ana i kēlā limu, e hele ʻoe e nānā i ka pōhaku pālahalaha wale nō no ka mea kopekope maila ʻoe, inā he pōhaku pālahalaha, ʻā, ʻaʻohe nui ka ʻāpana liʻiliʻi o ka pōhaku e komo mai ai i loko o ko ʻeke. A ʻo kēla ʻano limu hoʻi he pala koke. No laila inā ʻoe e hele ana e ʻohi i ka limu līpaheʻe, pono ʻoe e kali a ma mua o kou hoʻi ʻana, ʻā, ʻo ia ka wā kūpono e kiʻi ai i kēlā ʻano limu. A ʻo kēlā limu hoʻi, maikaʻi kēlā limu i ka hui me ka ʻopihi. He ʻaʻala, ʻaʻala ke ʻano o kēlā limu.
A hele hou aku a hōʻea kākou ma Kaʻuluhau. Ma laila nō paha, ma laila nō he poho wai, poho wai nui; ʻano hohonu. A ma kēlā wai ʻo ʻAnakala mā, ʻAnakē mā, mākou, nā poʻe kamaliʻi, e kuʻikuʻi ai i ka ʻauhuhu. A kiloi akula ʻoe i kēia ʻauhuhu i loko o kēlā wai. A ʻike akula ʻoe i ka iʻa, ʻano pāhola — kekahi huaʻōlelo hoʻi kākāola — a kākāola maila ka iʻa. A laila, ʻā, lele akula mākou i loko o ka wai a ʻohiʻohi akula i ka iʻa. A ʻo ka iʻa makemake ʻole nō, kiloi hou ka poʻe i kēlā iʻa i loko o ke kai, hoʻokuʻu ʻoe. A ma hope nō, ʻā, pohala hou mai ka iʻa.
A ma ʻō aku o Kaʻuluhau ʻo Piʻikea kēlā. Ma kēlā wahi, ʻike ʻoe i kēia pōhaku, pōhaku nui. A ʻōlelo ʻia mai he pōhaku kūʻula kēlā. Nui kēlā pōhaku e kū ala ma laila, ma luna nō o kahi pāhoehoe. ʻAʻohe pōhaku ʻē aʻe ma laila; ʻo kēia pōhaku nui wale nō. Ma kahi paha o ʻelima kapuaʻi a ʻoi ke kiʻekiʻe a ma kahi paha o ʻeono kapuaʻi a ʻoi ka laulā. ʻAno poepoe nō kēlā pōhaku a ua kokoke kēlā pōhaku i ka ʻaekai, akā pehea ka nui me ka ikaika o nā kai piʻi no nā manawa a pau, ʻaʻole i hōʻoni ʻia kēlā pōhaku. Ua ʻike au hoʻokahi kai piʻi ʻana. Ua nui nā pōhaku nunui — ua lawe ʻia mai e kēlā kai piʻi a hala i loko o ka ʻāina. Mai hea mai lā kēia mau pōhaku nunui? Akā, ʻo ka pōhaku ʻo Piʻikea, ʻaʻole i hōʻoni ʻia. ʻAe, ʻo ia mau nō kēlā pōhaku a hiki i ka uhi ʻia ʻana e ka pele.
A ma kēlā wahi nō ma Kaʻuluhau me Piʻikea, he lae maikaʻi no ka huki limu, ka limu kohu. Ma laila nō he limu līpoa a ma laila nō he wahi e kiʻi ai mākou i kēlā mea, i kāhea ʻia ʻo ka ʻōkole. ʻAno like ka ʻōkole me ka loli, akā, ʻo ka loli, lōʻihi; ʻo kēia, ʻo ka ʻōkole, he ʻano poepoe. A ʻaʻohe iwi a ʻano ʻulaʻula kona ʻano. Aia kēlā ʻano mea ma lalo o ka pōhaku. Ma lalo o ke ana e kiʻei ai ʻoe, e huli ai. A loaʻa iā ʻoe, a laila, a, kūolōlo ʻoe i luna o ka pōhaku a hemo wale maila ka walewale, no ka mea, nui ka walewale o kēlā ʻano mea ʻo ka ʻōkole. A kupa ʻia me ka wai niu a ʻano like nō kēlā me ka heʻe; kāmūmumu i ka naunau. A ma kēia mau wahi nō, nui ʻino nō ka pūpū, ka pipipi, ka hāʻukeʻuke, ka limu — limu kōʻele  — a ʻo ka heʻe pali nō hoʻi, ka ʻaʻama, ka paiʻea. A ma kēlā wahi ʻo Kaʻuluhau, he wahi one keʻokeʻo nō. A ma laila nō ka ulu niu. Inā makewai mākou, ʻā, hele akula, piʻi akula i ke kumu niu e lūlū niu ai, a ʻo ia nō kā mākou, ʻo ka niu ʻōpiopio. ʻO ia nō kā mākou niu e inu ai i ka wai. A ʻo ke ʻano hoʻi o ka hana ʻana o ka hāʻukeʻuke, inā ʻoe e nānā i ka hāʻukeʻuke a ʻike ʻoe i ka pupupu o ka waiho ʻana. A kiʻi ʻoe he mau hāʻukeʻuke ʻelua, ʻekolu paha a kīkē ʻoe. A inā ʻiʻo, ʻā, ua ʻiʻo nā hāʻukeʻuke a pau ma laila. Inā ʻaʻole ʻiʻo, ʻā, ʻaʻole nō i ʻiʻo kekahi hāʻukeʻuke ʻē aʻe. Akā i ka wā ʻiʻo o ka hāʻukeʻuke, ʻā, ʻo ia nō ka mea āu e kuʻi ai a hoʻihoʻi aku i ka hale. A kīkē ʻia kēia hāʻukeʻuke, hoʻokomo i loko o ke pola me ka wai liʻiliʻi. A ʻo ia ke kai a kūpono kēlā mea i ka hoʻohui me ka iʻa maka. Lomi ʻoe i ka iʻa maka a ninini ʻoe i ke kai hāʻukeʻuke a ʻono kēlā mea i ka ʻai. Kekahi nō hoʻi, hiki iā ʻoe ke ʻai i ke kai hāʻukeʻuke me ia wale nō.


Palapalaʻāina 2. Kapaʻahu ame nā Wahi Pili

A ʻo ka pūpū, he mea maikaʻi nō kēlā ʻo ka pūpū, ʻā, pipili ma ka paia, ma ka pali, ma ka pali pōhaku. Ma laila ʻoe e huli ai i loko o ka limu. ʻO ke ʻano o ka noho ʻana o ka pūpū, inā ʻoe nānā, ʻā, ua like nō me ka limu. A, ʻo ka ʻopihi nō hoʻi, he ʻano ʻopihi ʻano ʻokoʻa nō, ʻo ka ʻopihi ʻālinalina, ʻo ia hoʻi ka ʻopihi ʻano melemele o kona ʻiʻo a ʻo ia ka ʻopihi makemake loa ʻia. ʻO kahi e loaʻa ai kēlā ʻōpihi, aia ma kahi e poʻi mau ʻia e ke kai. ʻO kekahi ʻano ʻopihi, ʻo ka makaiauli, ʻo ia ke ʻano ʻopihi ʻano hāuliuli mai. ʻO kēlā ʻano ʻopihi, he kau nō i luna. Ma lalo o ka pōhaku ʻoe e nānā ai a ma laila ʻoe e ʻike ai ma kahi maʻū. A ʻo kekahi ʻano ʻopihi, ʻo ka ʻopihi kōʻele, he ʻopihi nunui. A ʻo ia ke ʻano o ka iwi ʻopihi, he iwi ʻopihi maikaʻi no ka ihi ʻai.
A haʻalele kākou iā Piʻikea, hele aku kākou ma Kaʻū aku a ʻo Waiʻāʻea kēlā. A ma laila ka loko nui, loko wai. Ma laila ka iʻa, loko iʻa. A ma kahi pāpaʻu o ka wai, ma laila mākou e kiʻi ai ka kūpeʻe. ʻO kēia mea ʻo ke kūpeʻe, aia nō a he wā kau, a aila, ʻā, hele mākou e kiʻi i ka pō pouli. A i ke ao, i ka wā ao, hoʻi kēlā mea ma lalo o ka pōhaku, ʻo ke kūpeʻe. A i ka pō pouli, ʻā, hemo maila. A i ka manawa kūpono, ka manawa kau, ʻo ia ka manawa e hele ai e ʻohi. A ma kēlā wahi nō ʻo Waiʻāʻea, he kumu milo nui, ʻano kau i luna. A ʻo kēlā kumu milo, he wahi kēlā a mākou e hoʻomaha ai, e ʻai ai, a inā ʻoe e kali ana i kekahi poʻe, ʻōlelo ʻoe, ʻā, “Hui aku kākou ma ke kumu milo.” A ua maopopo iā ʻoe kēlā, ʻo ia kēlā kumu milo. A ma Waiʻāʻea nō, hoʻomaka kēia ahupuaʻa ʻo Kahaualeʻa. A ua ʻōlelo ʻia mai iaʻu ma mua, i ka wā ma mua, ka manawa nō paha ia ʻaʻohe ka nahele e like me kēia manawa, ʻā, he wahi pālahalaha a he kula. A i ka wā kahiko, i nā wā o ka makahiki, ma laila e hoʻokūkū ai nā mea pāʻani. A ʻo kēlā ahupuaʻa hoʻi, ʻo ia kahi i kūʻai ai ʻo ke Campbell Estate mai kai a hiki i uka i ke kuahiwi.
A haʻalele kākou i kēlā wahi, neʻe aku kākou, hele aku kākou ma ʻō aku, a ʻo ka lae kēlā ʻo Kūpāpaʻu e ʻoiʻoi ala i waho. ʻŌlelo mai ʻo ʻAnakē Luika, ma mua aia ke kai i waho aku a ma kēlā wahi ʻo ka lae ʻo Kūpāpaʻu, he ana nui. Ma laila ka poʻe ma mua e ulana moena ai i loko o kēlā ana. A no ke ōlaʻi hoʻi, ua haneʻe ka ʻāina i lalo a mai ia manawa mai, ua hōʻea mai ke kai i ka lae ʻo Kūpāpaʻu. A aia kēlā ana i loko o ke kai. I kekahi wā aʻe, ua hele kuʻu hoahānau i ka ʻō iʻa, ʻo ia kā lākou mea hana mau, he ʻō iʻa. A ua lohe ʻo ia i kēia moʻolelo e pili ana i kēia ana ma Kūpāpaʻu. A ua luʻu ʻo ia i loko o ke kai e huli ai i kēlā ana. A ua loaʻa iā ia kēlā ana. ʻŌlelo mai ʻo ia, “Ō, aia nō kēlā ana, nui kēlā ana.” Akā, i kona ʻike ʻana, he manō ko loko. No laila, ʻā, ʻaʻole ʻo ia i kokoke loa ma laila. Akā, i kēia manawa hoʻi, ua uhi ʻia kēlā lae — uhi ʻia e Pele.
A hele aku ma ʻō aku, ʻo Poupou Kai kēlā, ʻo ia hoʻi ko mākou [ka ʻohana Konanui me ka ʻohana Punahoa] ahupuaʻa. A ma kēlā wahi, he awa pae waʻa nō. Aia naʻe, ʻaʻole wau i ʻike i ka hana ʻia o kēlā wahi pae waʻa. A ʻo kēlā wahi nō ʻo Poupou Kai, ma laila koʻu mau ʻohana i mahiʻai ʻuala ai. He kīpuka lepo ma laila a ulu ka ʻuala ma laila. Nui ʻino nā kumu lauhala e ulu ala ma laila. A ma laila mākou e hele ai i ka ʻohi lauhala me ʻAnakē mā. A ʻo kēlā wahi hoʻi, ua kamaʻāina iā mākou nā kumu hala, lauhala keʻokeʻo, nā kumu lauhala hāuliuli. A no laila, inā ʻoe hele ma laila, ʻā, aia nō i kāu mea e makemake ai, ʻā, ma laila nō ʻoe e hele ai e kiʻi.  
A ʻo kekahi mea nō, ʻo ka mea nui o kēlā wahi ʻo Poupou, ʻo ia hoʻi ka halakahiki. Ma mua, i koʻu wā ʻōpiopio, nui ʻino ka halakahiki ulu wale, ulu wale ma laila. A hele mākou ma laila e ʻohi, e ʻohi halakahiki ai i ka manawa pala o ka hala. Inā mākou e hele, hele me ka pahi ʻole. Hele akula ma laila a ʻohi akula i ka halakahiki pala. A hele mākou e huli i pōhaku, pōhaku ʻoiʻoi. Aʻo kēlā pōhaku ʻoiʻoi, ʻo ia ka mea āu e kuʻikuʻi ai i ka hala a nohā ka hala a pēia mākou e ʻai ai. A hoʻihoʻi i kekahi halakahiki pala no ka home. A ʻo kuʻu kupunawahine, Kūkū Mā, hana mau ʻo ia i ka lei hala. ʻO kēia ʻano lei hala hoʻi, ʻokiʻoki ʻo ia me ka pahi liʻiliʻi. ʻOkiʻoki pākahi ʻia kēia, ʻo kēia ʻili hala nō. A ma ke kihikihi o ka ʻili, ʻā, kolikoli ʻia ka ʻiʻo, a ʻo ia ka mea e kui ʻia a i hana ʻia i lei halakahiki. ʻAʻala kēlā ʻano lei hala. Inā ʻoe e hana i kēia lei, hiki nō iā ʻoe ke hoʻokau i luna o kou pāpale, aia naʻe, ka hana maʻamau, kau ʻia i luna o ke kui ma waho mai o ka paia o ka hale. Hiki iā ʻoe ke honi i kēia ʻala o kēia lei hala he mau lā paha, piha ka pule. A hoʻokahi wale nō mea ʻaʻohe maikaʻi loa o kēia lei hala, nui ʻino ka pīnonanona.
A mai Poupou aku, ma ʻō aku, ʻo ia hoʻi ʻo Kaʻuka. A ʻo kahi kēlā o ka heiau, ʻo Wahaʻula Heiau. A ma laila nō, nui ka ulu niu a me ka ulu kukui. A ma laila mākou e hele ai, ʻo koʻu makuahine, ʻo koʻu kaikunāne. No ka mea ua kūʻai koʻu makuakāne, W. J. Stone i kēlā ʻāina. No mākou kēlā ʻāina. A hele mākou ma laila e ʻohi mauʻu kūkaepuaʻa ma lalo o nā kumu kukui. A ʻo kēlā mea, he meaʻai kēlā na ka lio, na ka hoki. A inā mākou hele ma laila, hele mākou me ka hāmau o ka leo. Inā mākou komo i loko o kēlā heiau me koʻu makuahine, pāpā ʻia mākou, “Mai holokē ma ʻō ma ʻaneʻi. Hāmau ka leo.” Pēia ihola ke ʻano, no ka mea, ua maopopo, ua ʻōlelo mau ʻia kēlā wahi ʻo kēlā wahi, he wahi aia nō ke kau ala ke kapu a hiki i kēia lā. I kuʻu hele ʻana ma laila i loko o ka makahiki ʻumikūmāiwa kanahikukūmāiwa, ua hele au ma laila no ka holoholo wale nō hoʻokahi lā. A lohe au i ke ʻō. I kuʻu lohe ʻana i kēlā leo ʻō, a ua pane au; ua ō aku au. Ua kuhi au he mea paha e hele mai ana ma hope oʻu. Aia naʻe, i kuʻu pane ʻana me koʻu ō ʻana, ʻā, lohe hou wau i ka lua o ka manawa i ke ʻō, akā ua ʻano ʻokoʻa koʻu lohe ʻana i kēlā pane ʻana mai o kēlā ʻō. Ua ʻano palupalu ke ʻano o ke ʻō ʻana. A ua maopopo iaʻu, ʻaʻole kēlā he kanaka. Hoʻi au a ka hale, kamaʻilio au iā ʻAnakē Maraea Roberts a ʻōlelo mai ʻo ia iaʻu, ʻ“Aʻole kēlā he mea ʻinoʻino. Nānā maila nō paha nā kūpuna a aloha maila i kou hele hoʻokahi.” ʻAe. ʻO kekahi mea nō ma Kaʻuka, nui ʻino nā kumu milo, a he mau kumu wiliwili. ʻO ia nā ʻano mea e ulu ala ma laila. Haʻalele kākou iā Wahaʻula Heiau. Hele kākou ma ʻō aku; ʻo Kaʻiliʻili aku nō ia. A ʻo kēlā wahi ʻo Kaʻiliʻili, he wahi noho ʻia nō hoʻi e ka poʻe ma mua no ka mea hiki nō iā ʻoe ke ʻike aia nō ke kū ala nā wahi kohu kahua hale, kohu mea he wahi kuke, aia nō ma laila. A maikaʻi kēlā wahi ʻo Kaʻiliʻili no ka mea he nui nā pōhaku pālahalaha, kahi maikaʻi no ka hele ʻana i ke kahakai, ke kuʻi ʻopihi. He wahi maikaʻi nō e ʻauʻau ai. Ma laila nō mākou kamaliʻi e ʻauʻau ai inā mākou e hele ma laila. A ma ʻō aku o Kaʻiliʻili, ʻo ʻAikua. He ʻano lae liʻiliʻi ma laila, a ma laila nō ʻo ʻAnakala Kaipo e hele ai e pīpī ulua. A ʻo ka mākoi āna e hele ai i ka pīpī ulua, he pou ʻōhiʻa. ʻAno nui nō kēlā ʻano pou, ʻano kaumaha, akā no ka nui nō paha o kēlā ʻano iʻa ʻo ka ulua a ʻo ia no ke kumu o kēia pou ʻōhiʻa, ʻo ia ka pou, ka mākoi i kūpono. A ʻo ka maunu, he puhi, ʻo ia ka maunu o ka pīpī ulua. A i ka pō ʻo ia e hele ai.
A ma ʻō aku, ʻo Kamoamoa. Maikaʻi nō kēlā wahi ʻo Kamoamoa no ke kāmākoi, no ke kiloi ʻupena. He lua moi ma laila. Maikaʻi no ka hele kahakai, ka ʻopihi, ka limu. A ʻo kēlā wahi, ʻo Kamoamoa, ua noho ʻia e ka poʻe kahiko ma mua a aia nō ke kū ala ma laila nā kahua hale, kahua hale waʻa. A Hoʻoiho nō ma laila, he awa pae waʻa. I kuʻu wā liʻiliʻi, ua ʻike au he pūnāwai ko laila ma mua, akā i kēia manawa hoʻi, ua uhi ʻia e ke kai piʻi. He mau pā pōhaku. ʻO koʻu makuakāne, he kahu pipi ʻo ia a i ka manawa hoʻohuli o ka pipi, lawe ʻia maila ka pipi a hiki i Kamoamoa. Akā, ua hoʻomaka ka hoʻohuli pipi mai Pānau mai. He hale kuahiwi nō i kūkulu ai koʻu makuakāne ma Pānau. A ua kau au ma ka lio me ka poʻe paniolo. Hele mākou a hiki i Pānau a he kanaka hana nō e noho ana ma kēlā hale kuahiwi, ʻo ia hoʻi ʻo ʻĀkoni. A moe mākou me nā poʻe paniolo i Pānau. ʻO kēlā wahi, ʻo kēlā hale o Pānau, ʻaʻole nō mamao loa aku mai ka hale o Kaleikini Peʻa mā. A moe mākou i Pānau no kēlā pō. I kekahi lā aʻe, i ke kakahiaka nui, hoʻomaka kēia hoʻohuli pipi mai Pānau mai a ke kula a hoʻohuli ʻia maila kēia pipi a hiki i Kamoamoa i loko o kēlā mau pā ma laila. A ma laila nō kuni ʻia ka pipi. A pau nā hana a nā paniolo, hoʻokuʻu ʻia akula kēia pipi i ke kula a pau kēlā hana. Aia aku nō ʻo Laeʻapuki ma ʻō aku. He wahi maikaʻi nō ʻo Laeʻapuki no ke kahakai, no ke kuʻi ʻopihi, ka limu. A ma Laeʻapuki, he ulu niu a he pā hale nō, a he hale kahakai a kuʻu makuakāne i kūkulu ai ma laila. A ua kūkulu nō ʻo ia i ʻenamakani me nā pahuwai. Ma laila ka pipi e hele mai ai e inu wai. A no laila, ua hōʻea maila kākou i Laeʻapuki. ʻO ka palena kēia o ko kākou wahi e hele nei i ka holoholo. No laila, ʻā, e hoʻi kākou.


Moʻolelo 4. ʻO Ka Hana A Ka Poʻe

A. ʻO Ka ʻOhi ʻAna O Ka Paʻakai

E haʻi aku ana au i ka moʻolelo e pili ana i ka ʻohi ʻana o ka paʻakai ma ko mākou ʻāina ʻo Kapaʻahu i Puna no ka makahiki ʻumikūmāiwa iwakāluakūmālima, ma ia mau makahiki. A ʻo ka ʻohi ʻana o ka paʻakai, ʻo kekahi huaʻōlelo e lohe ai au i ka ʻōlelo ʻia, ʻo hāhāpaʻakai, hoʻokahi huaʻōlelo. He mea nui ka paʻakai i ka poʻe Hawaiʻi no ka hoʻomiko ʻana i nā meaʻai — nā meaʻai o ke kai, nā ʻiʻo holoholona. Aia nō a miko nā meaʻai a laila ʻono nā meaʻai. Ma ke kōpī ʻana o nā meaʻai pēia nō e malama ʻia ai nā meaʻai i ʻole e ʻinoʻino. ʻO kekahi nō, ma ka hana ʻana o ka lāʻau hoʻōla kino, hoʻohui ʻia nō ka paʻakai me ka lau nahele. ʻAʻole nā lāʻau a pau. Aia nō ma kāu lāʻau e hana ai. Inā he hoʻolewa, a pau ka hoʻolewa a hoʻi maila ka poʻe i ka hale, he poʻe nō e noho ana i ka hale a ua hoʻomākaukau lākou i wai paʻakai, ʻo ia hoʻi, he pola wai, i hoʻokomo ʻia ai ka paʻakai liʻiliʻi i loko, a ʻo ka wai paʻakai kēlā. Ma mua o ke komo ʻana o ka poʻe i loko o ka hale, ʻo ia hoʻi, ʻo ka poʻe i hele i ka hoʻolewa, ʻā, kōpī ʻia ka poʻe a pau i kēia wai paʻakai. Ua ʻōlelo ʻia he mea hoʻomaʻemaʻe kino, no ka mea, inā ua uhai mai ka ʻuhane o ka mea make i ka poʻe e hoʻi nei i ka hale, ʻo ka wai paʻakai, he mea e ʻoki i kēlā ʻuhane. ʻO ko mākou paʻakai o Puna, he paʻakai keʻokeʻo wale nō. ʻAʻole ka paʻakai hui ʻia me ka ʻalaea, like me ko Kauaʻi paʻakai. Akā no ka hana ʻana i ka lāʻau, hoʻohui ʻia nō ka paʻakai me ka lepo ʻalaea. No ka hana wale nō i nā lāʻau.
ʻO ke kiʻi ʻana o ka paʻakai, he manawa kūpono wale nō e loaʻa ai ka paʻakai. Inā ʻinoʻino ke kai, uhi maila ka nalu i uka loa a piha nā poho pōhaku i ka wai kai. A laila, inā hoʻi mai ka wela, a maloʻo ka wai kai i loko o nā poho a lilo ihola i paʻakai. A makaʻala ʻia nō ka ʻohi ʻia o ka paʻakai ma mua o ka wā ua. ʻO nā wahi e loaʻa ai ka paʻakai, aia nō ma ʻĀpua a i ʻole i Kekaha. Aia nō kēia wahi ma ke kapa kai o Puna ma kahi paha o ʻelima mile mai ko mākou home aku. A ʻo Kekaha, ua ʻoi aku ka mamao. No laila, ʻo kahi wale nō e loaʻa ai ka paʻakai, ʻo kahi me nā pōhaku nunui, pālahalaha, me nā poho kūpono, poho nunui. Loaʻa mai ka paʻakai maʻemaʻe. Aia nō he wā kūpono e kiʻi ai i ka paʻakai. He mau mahina ma mua o ka pau ʻana o ka paʻakai o ka home, ʻā, ua lohe au, ʻā, ua ʻike au iā ʻAnakala Kaipo mā e walaʻau ana a e hoʻolālā ana no ka hele ʻana i Kekaha a i ʻole i Kealakomo no ka ʻohi paʻakai ʻana. A e hākilo ana lākou i ke ʻano o ke ao, ke ʻano paha o ka pā ʻana o ka makani, me ke au o ke kai. A lohe au i ka ʻōlelo ʻia, ʻ“Ā, he manawa kūpono paha kēia e hele ai e ʻohi paʻakai.” A laila, ʻā, ʻike akula au, e hoʻomākaukau ana lākou, ʻo ia nō, e kiʻi ana i nā holoholona, ka ʻēkake a i ʻole ka lio. A ʻelua, ʻekolu paha poʻe kāne e hele ana. A hoʻomākaukau lākou i nā ʻeke mauʻu, nā kukaʻueke, nā meaʻai. ʻO ka poi nō ka mea nui e lawe ʻia. A i ke kakahiaka nui, ʻā, hele akula lākou i Kekaha. Noho he mau lā. Iā lākou i Kekaha, hele lākou i ka lawaiʻa. Hele a hoʻi mai; i kekahi manawa, he mau ʻeke paʻakai me ka iʻa maloʻo. A ʻo ka paʻakai, māhelehele ʻia nō me nā ʻohana.
Aia nō kekahi o ko mākou ʻohana i Kaʻū e noho ana, i Puakalehua. I kēia manawa hoʻi kāhea ʻia kēlā wahi ʻo “Wood Valley.” ʻŌlelo mai ʻo ʻAnakala ʻOulu, i ka wā ma mua ke hele ka ʻohana o Puna i Kaʻū, a i ʻole hele maila ka ʻohana o Kaʻū i Puna, ma ka lio e hele ai, ma ka ʻae kai. Inā hōʻea i Kealakomo paha a i ʻole i Kekaha, a e kau ana ka paʻakai, ʻā, ʻohi lākou i paʻakai. ʻŌlelo mai ʻo ʻAnakala ʻOulu, inā nui ka paʻakai, ʻohi ʻoe a pau kou makemake. I kekahi manawa, he mau ʻeke mauʻu piha. Pehea ka nui o ka paʻakai e ʻōlelo mau ʻia ana iā mākou, “Mai ʻuhaʻuha i ka meaʻai. Inā ʻoe ʻuhaʻuha i ka meaʻai, ma hope nō, ʻā, e nānā mai ana ka meaʻai iā ʻoe.” ʻOiai ua hāʻawi maila ka ʻāina i ka pōmaikaʻi iā mākou, no laila aia nō iā mākou ka mālama pono i ka ʻāina. ʻO ko mākou ola nō ia. ʻO ka palena kēia o kēia moʻolelo.

E. ʻO Ka Poi

He moʻolelo kēia e pili ana i ka poi a kuʻu ʻohana ma Kapaʻahu. A ʻo ka poi nō hoʻi, he ʻai ola kēia no ka poʻe Hawaiʻi. ʻO ko mākou ʻano kalo, he kalo ʻāina māloʻo. Kanu ʻia nō i ke kuahiwi no ka mea ua ʻoi aku ka ua o laila, o ke kuahiwi, a maʻū. A kanu ʻia nō nā meakanu ʻē aʻe e like me ke kō, ka maiʻa, ka ʻakaʻakai, ʻo ia mau ʻano. Mai ke kanu ʻia ʻana o ke kalo a hiki i ka huki ʻia ʻana, ma kahi paha o ʻehiku mahina. A i kekahi ʻano kalo ma kahi o hoʻokahi makahiki. Aia nō i ke ʻano o ka huli. He nui nō nā ʻano huli. A pēia nō me ke ʻano o ka poi, ʻo ia nō, ma ke ʻano o ke kalo. ʻO kekahi poi, ʻano ʻāhinahina a ʻo kekahi poi, ʻano hāuliuli. A ʻo ke kalo lehua hoʻi, ʻo kona poi, he ʻano hāʻula, ʻano ʻākala. Akā ua like nō ka ʻono o nā ʻano poi like ʻole. Hoʻokaʻawale ʻia nō ke ʻano o ke kanu ʻia ʻana o ke kalo no ka lako mau i ka ʻai. Hele a pau kekahi mālaʻai i ka huki ʻia, ua mākaukau kekahi mālaʻai no ka huki ʻana. Me ia nō, a e piha mau ana ke pola ʻai i ka poi. ʻAʻohe wā nele.
I ka wā e hua ana ka ʻulu ma Kapaʻahu, ʻo ia nō ka poi a mākou e ʻai ai, ʻo ka poi ʻulu. I kekahi manawa nō, ʻā, ʻānoni ʻia ka poi ʻulu me ka poi kalo a he ʻano ʻono ʻokoʻa nō kēlā. ʻO kaʻu poi makemake kēlā. ʻO kekahi ʻano poi nō, ʻo ka poi palaoa. Me kēia nei e hana ʻia ai: hoʻopaila ʻia ka wai a paila maikaʻi iʻole momona ka poi. A ninini ʻoe i kēia wai wela i loko o ka palaoa maka a wili ʻoe me ka lāʻau wili palaoa. A wali, ʻā, kāpae ʻoe ma ka ʻaoʻao e hoʻomaʻalili ai — i kēlā palaoa. A maʻalili ka palaoa, ʻā, hui ʻoe i kēlā palaoa moʻa me ka kalo, poi kalo, a iʻole ka poi ʻulu. He ʻono ʻokoʻa nō kēia ʻano poi. ʻO kekahi nō, inā he ʻohana nui, ʻā, pēia e hana ʻia ai e hoʻonui ai i ka poi. ʻO kekahi ʻano poi, ʻo ka poi kalo hui ʻia me ka palaʻai. Ua noho au me kuʻu ʻohana ma Punaluʻu, Kaʻū — ʻo ʻAnakala Punahoa mā — a ua ʻai au i kēlā ʻano poi i ko lākou wahi. Kāhea nō lākou i ka palaʻai he pū. ʻO kekahi ʻano poi a lākou, he poi ʻuala. A ʻo kēlā ʻano poi hoʻi, ʻano momona. No ka mamao loa o ke kuahiwi e hele ai lākou i ke kanu kalo, nui ko lākou kanu i ka palaʻai me ka ʻuala. A kūʻai nō lākou i ka poi mai ka hale hana poi. Aia i Pāhala. ʻAʻohe au i ʻike i nā kumu ʻulu ma laila, ʻaʻohe like me Kapaʻahu.
Akā ma Kapaʻahu ʻaʻole nō mamao loa ke kuahiwi. Ma kahi o ʻelua paha, ʻekolu mile mai ka home aku. No laila ma mua o ka pau ʻana o ka poi ma ka home, hele nā poʻe kāne i ke kuahiwi e huki ʻai ai. A hoʻi maila a holoi ʻia ke kalo a hoʻokomo ʻia i loko o ke kapu, pākini nui. Uhi ʻia i ke ʻeke mauʻu i paʻa ka māhu, a hoʻopiha ʻia i ka wai a pau, a kupa ʻia ke kalo. Pēia nō e kupa ʻia ai ka ʻulu, akā ʻo ka ʻulu hoʻi, e ʻoki ʻia ka ʻulu a hapa, a laila, ʻā, hoʻokomo i loko o ke pākini e kupa ai. No ka hoʻāʻo ʻana inā ua moʻa ka ʻai, kiʻi ʻoe i nīʻau niu a hou ʻoe. Inā poholo koke ka nīʻau i loko o ke kalo a i ʻole ka ʻulu, ʻā, ua moʻa ka ʻai. Inā ʻano uaua, ʻaʻole nō i moʻa pono. A moʻa ke kalo, ʻo kēlā ʻeke mauʻu nō, hāliʻi ʻoe i lalo a ninini ke kalo i luna o ke ʻeke no ka hoʻomaʻalili ʻana. Me kekahi pola wai me ka iwi ʻopihi — ʻopihi kōʻele — hoʻomaka ʻoe e ihi i ka ʻai. A ua waiho ʻia maila ka papa kuʻi ʻai i lalo. A pau ke kalo i ka ihi, hoʻokau ʻoe i kēlā kalo ma luna o ka papa kuʻi ʻai. Na nā wāhine wale nō ka ihi ʻai a na nā poʻe kāne ke kuʻi ʻana i ka ʻai. Hana nui nō kēlā ʻo ke kuʻi ʻai. ʻIke ʻoe i ka poʻe kuʻi ʻai a pakī ka hou.
I kekahi manawa nō, ma ke ʻano o ke kuʻi ʻana o ka ʻai, ʻā, puʻupuʻu inā ʻaʻole ʻoe e hana kūpono. I kekahi manawa nō, puʻupuʻu maila ka ʻai no ke ʻano o ke kalo. Inā he kalo loliloli, ʻā, puʻupuʻu ana ka ʻai. A loliloli nō ke kalo i kekahi manawa no ka lōʻihi o ka waiho ʻia ʻana, ʻaʻole i huki ʻia i ka wā kūpono. A i kekahi manawa nō, loliloli ke kalo inā hiki mai ke kauwela.
A pau ke kuʻi ʻana o ka poi, hoʻokomo ʻia akula i loko o ka pahu, ka pahu ʻai poepoe, a i ʻole ke kelemānia. ʻO ka poi hou, hānai ʻia nō i nā pēpē liʻiliʻi loa. He ʻono nō ke kalo me ka ʻulu i ka ʻai paʻa. ʻAi ʻia me ka meli a ʻo kā mākou mea makemake kēlā. A no ka hoʻowali ʻana i ka poi, hoʻokomo ʻoe i wai a hoʻowali ʻoe e like me kou makemake. Inā e nui loa ana ka wai, ʻā, e kakale ana ka poi. Ke kūpono nō, ʻo ka heheʻe maikaʻi. ʻO kekahi poʻe, makemake i ka poi paʻakikī. ʻO nā lā mua he koʻekoʻe ka poi. A he mau lā ma hope mai hoʻomaka e pohā ka poi a ʻo kēlā nō ka manawa ʻono o ka poi e ʻai ai me nā iʻa maka, ʻo ia mau ʻano. Auē, nunui nō nā mikiʻai. A lōʻihi loa mai, he mau lā mai, a, ʻawaʻawa maila ka poi. A he poi makemake ʻia nō kēlā, ʻo ka poi ʻawaʻawa, e kekahi poʻe. ʻŌlelo mai kuʻu kupunawahine iaʻu, “Mai hānai i ka poi kakale i ka malihini. Na ka poʻe pī wale nō kēlā no ka mea inā ʻoe e miki i ka ʻai, ʻaʻole paʻa mai ka poi i ka manamanalima. Hoholo ka poi i lalo, a ʻaʻole nui ka poi e komo i loko o kou waha.” A pau ka ʻai ʻana, inā he koena koe o loko o ke pola ʻai, kahi ʻoe i ke pola ʻai me kou manamanalima, a hoʻokomo ʻoe i kēlā pola ʻai i loko o ka pahu pā no ia wā aku.
ʻO kekahi nō, inā mākou e hele i ke kuahiwi, i ka mahiʻai, lawe mākou i iʻa wale nō no ka mea hōʻea akula mākou i ka mālaʻai, huhuki kalo mua a kupa a kuʻi ʻia ka poi a ʻo ia nō kā mākou poi e ʻai ai. A inā mākou e hele i ke kahakai, lawe mākou i pola ʻai wale nō. A i ke kahakai e loaʻa ai nā meaʻai me ka poi. A ʻo ka wai nō hoʻi, ka wai niu a i ʻole ka wai pūnāwai, ʻo kā mākou wai kēlā. ʻAe, ʻo ke ʻano kēia o ko mākou noho ʻana ma Kapaʻahu.

I. Ka ʻIʻo Holoholona Me Ka Meli

ʻO kaʻu moʻolelo o kēia lā, ua pili i nā hana a nā poʻe kāne ma Kapaʻahu, Puna i nā makahiki ʻumikūmāiwa iwakāluakūmālima. Hele nā kāne i ke kuahiwi, i ka nahele, e huli ʻiʻo holoholona i meaʻai na nā ʻohana. ʻO nā ʻano holoholona, ʻo ia hoʻi ke kao. Ma nā pali ma Paliuli, ma Pānau lākou e hele ai e huli kao. ʻO ia manawa ʻaʻohe ka pū. Me ka ʻīlio a i ʻole me ka hoʻohai ʻana e loaʻa ai ke kao. I kekahi manawa uhai wāwae lākou i ke kao. I kekahi manawa nō hoʻi hana kīpuka. ʻO kekahi o ka hana a nā poʻe kāne, ʻo ia nō ka huli puaʻa ʻāhiu. Hele lākou ma Walaʻōhiʻa, ma Pānau. ʻO kekahi mea e huli ʻia, ʻo ka pipi ʻāhiu. Ma mua, nui ʻino ka ʻēkake i ke kula. A hana ʻia nō ka ʻiʻo i meaʻai. Waiho ʻia ka ʻiʻo ʻēkake i loko o ka wai kai o ke kai, no hoʻokahi pō. I kekahi lā aʻe kāpī ʻia a miko, a kaka ʻia ka paʻakai a kaulaʻi ʻia, a pūlehu ʻia. Nui ka ʻono. Like nō me nā ʻiʻo o ke kao, ka puaʻa, ka pipi. Kāpī ʻia kekahi a i ʻole kaulaʻi ʻia. ʻO ka iwi, kupa ʻia me ka wai niu. No ka hoʻomākaukau ʻana o nā poʻe kāne e hele i ka uhai holoholona, hele lākou i ke kakahiaka nui. Hoʻomākaukau lākou i nā lio, hauhoa i nā lio, a lawe lākou i ʻeke mauʻu, ka pahi ua hōʻoi ʻia, nā kukaʻuweke inā e ua ana, a me nā kaulaʻili. 
ʻO ke kao, ʻano like nō me ka hipa ka hohono o ka ʻiʻo. No laila, ʻo ke kao wahine, ʻo ia ka ʻiʻo maikaʻi; ʻaʻole hohono. ʻO ke kao keiki nō hoʻi, hoʻihoʻi ʻia i ka hale, hānai ʻia a nui a ʻai ʻia no ia wā aku. I kekahi manawa, hoʻohui kao nui. Nui ʻino ka poʻe kāne e hele a hana i ka pā a hoʻohuli ʻia ke kao i loko o ka pā. A māhelehele ʻia nō i nā poʻe a pau. ʻO ka puaʻa, i kekahi manawa, lole ʻia i ka nahele. I kekahi manawa, hoʻokau ʻia i luna o ka lio. Hoʻihoʻi ʻia i ka hale. ʻO ka pipi, lole ʻia i ka nahele, a i ʻole alakaʻi ʻia i ka hale. No nā mea e loaʻa, e hāʻawi ʻia ana i nā ʻohana, māhelehele ʻia. Hana like nō nā mākuakāne me nā mākuahine i ke kāpī ʻana, ke kupa ʻana, ke kaulaʻi ʻana o nā ʻiʻo meaʻai.
ʻO kekahi mea nui, ʻo ia hoʻi, ka ʻili o ka pipi. ʻO ka ʻili pipi, lole ʻia. Inā he ʻili maikaʻi, kāpī ʻia a miko. A hala he mau lā, a laila, lūlū ʻia ka paʻakai e kau ana ma luna o ka ʻili pipi a kaulaʻi ʻia ka ʻili pipi i ka lā a maloʻo pono a hoʻomāloʻeloʻe ʻia me ke kui lāʻau ma kahi pālahalaha. I ka lā wela wale nō e kaulaʻi ai. Kaulaʻi ʻia he mau lā. Hele a maloʻo, ua ʻoʻoleʻa a māloʻeloʻe ka ʻili pipi. A ʻoki ʻia no ka hana kaulaʻili a i ʻole hana ʻia no ka noho lio. He mea nui loa ke kaulaʻili i nā poʻe kāne. ʻO kāna kaulaʻili, nāna wale nō. Ua maopopo i nā poʻe keiki, mai hoʻopā i ke kaulaʻili. He hoʻopaʻi ka hopena.
ʻO kekahi mea hana, he mea nui ka meli iā mākou. ʻAʻohe ke kō o ka halekūʻai. No laila, ʻike au iā ʻAnakala Kaipo. Kākia ʻo ia i pahu i pahu meli. Lawe ʻo ia i kēia pahu ma hope o ka hale, i loko o ka ulu nāhelehele. Hoʻokau ʻia kēia pahu i luna o ke kumulāʻau. A hoʻokomo ʻo ia i ʻāpana waihona meli i loko o kēia pahu. A ma hope loa mai, ʻike ʻoe i ka mumulu o ka nalo meli ma waho o ka pahu. A ua hoʻomaka ʻia ka hana ʻana o ka meli. Hele a piha ka pahu i ka meli, ʻā, ʻoki ʻia ka waihona meli. Hoʻā ʻia ka lama. Nui ka uahi. A me kēlā e hele ai ʻo ʻAnakala Kaipo e ʻoki i ka pahu meli. Hoʻihoʻi a ka hale, ʻuī ʻia ka waihona meli a loaʻa maila ka meli. A māhele ʻia na ka ʻohana.

O. ʻO Ka Hana Lawaiʻa

Aloha. ʻO kaʻu moʻoleloo kēia lā, ua pili i ka hana lawaiʻa, kaʻu mea i ʻike ai, i hana ai i koʻu wā liʻiliʻi. ʻO ko mākou ʻāina ʻo Kapaʻahu, ma Puna, ua lako i nā meaʻai o ke kai. ʻAʻohe wā nele. ʻO ke kāmākoi iʻa, hana ʻia e nā poʻe keiki, nā mākua. ʻO ka ʻohe, ʻo ia ka mākoi. ʻO ka heʻe pali, ʻo ia ka maunu maʻamau.
ʻO ka lawaiʻa ulua, ʻōlelo ko mākou poʻe, he hana “pīpī ulua” kēlā. No ke aha lā e ʻōlelo ʻia ai “pīpī ulua”, ʻaʻole au maopopo. No ia ʻano lawaiʻa, he lālā ʻohiʻa ka mākoi, no ka nui nō paha o kēlā ʻano iʻa — he kaumaha. ʻO ka lālā ʻōhiʻa nui, ʻano like me ka pou. ʻO ka puhi, ʻo ia ka maunu. Kuʻikuʻi ʻia ka puhi me ka pōhaku a ʻano palahē, a hana ʻia akula i maunu. ʻO kahi maʻamau i Kapaʻahu no ka pīpī ulua ʻana, aia i ʻAikua. Kokoke kēlā wahi i Kamoamoa.
ʻO kekahi ʻano hana lawaiʻa, ʻo ke kiloi ʻupena. Maopopo ʻia nō nā wahi o nā poho moi, ʻo ia hoʻi kahi e noho ana ka iʻa moi. Inā kau ka moi, ʻo ka wā kēlā e kiʻi ai i ia ʻano iʻa. ʻO kekahi ʻano iʻa ʻē aʻe i kiʻi ʻia me ka ʻupena kiloi, ʻo ia nō ka ʻenenue. Aia ma ka laupapa, kahi ulu o ka limu, ma ia wahi e loaʻa ai. He iʻa ʻono kēlā i ka ʻai maka. ʻO ka iʻa manini, me ka ʻupena kiloi nō e loaʻa ai kēlā ʻano iʻa. A no ka ula, ua maopopo ʻia nō nā lua ula e nā poʻe lawaiʻa. Inā makemake ʻia ka ula, aia nō i ka wā kūpono, hele ʻia e luʻu a me ka ʻupena kuʻu e hopu ʻia ai ka ula.
ʻO kekahi ʻano lawaiʻa ʻana, ʻo ka lamalama. ʻO ka wā maikaʻi o ke kai, ka wā kai make, aia i ka pō pouli, mahina ʻole, ʻo ia ka manawa e hele ai mākou i ka lamalama. Pāpā ʻia mākou e nā mākua, ʻaʻole e ʻōlelo, “E hele ana i ka lamalama,” no ka mea he pepeiao nō ko ka iʻa. A e lohe mai ana ka iʻa. No laila, inā e hele ana i ka lamalama, ʻā, e ʻōlelo ana ʻoe me kēia nei, “E hele ana mākou i ka holoholo.” A ʻo ka hele ʻana hoʻi ia i kēlā mea ʻo ka lamalama. Hoʻomākaukau ʻia nā lama, a maopopo aʻela nā poʻe a pau, auē, e hele ana lākou i ka lamalama. Hana ʻia ka lamalama me ka ʻohe. Nunui, he paukūkū lōʻihi. ʻO ka paukū ia e ninini ʻia ai ka ʻaila māhu i loko. ʻO ka paukū ʻohe, ʻōwili ʻia nō ke ʻeke mauʻu, a hoʻokomo ʻāpana ʻia i loko o ka ʻohe — no ka maʻū wale nō o ke ʻeke i ka ʻaila māhu. A laila, kali a pōʻeleʻele, a liʻuliʻu, ua moe ka iʻa i loko o nā poho wai, me ka ʻaʻama. A laila hoʻomaka ka lamalama. Akahele nō ka hele ʻana. Nui nō nā mea e loaʻa mai i ka lamalama, ʻo ka ʻopihi, ka iʻa paoʻo, ka pāpaʻi paiʻea. ʻO kēlā ʻano pāpaʻi paiʻea, ʻaʻohe lohe mau ʻia, akā, ʻo kēlā ʻano mea ʻo ka paiʻea, ʻoʻoleʻa kona ʻano iwi. A maopopo iā kākou, ʻo ia nō ka inoa i kāhea ʻia ai ʻo Kamehameha ʻEkahi, ʻeā, ʻo Paiʻea. No laila, ʻo ka iʻa e moe ana i loko o nā poho wai, poho wai liʻiliʻi, a ʻike nō ʻoe i ka iʻa, ʻaʻole ʻoniʻoni, ʻā, he iʻa e moe ana. A hele akula a hopu ʻia akula ka iʻa me ka lima. A hana nō mākou a lawa pono no kekahi mau ʻai ʻana. A pau, ʻā, hoʻi.
Aia nō i Kapaʻahu he paena waʻa. ʻO Kī ka inoa o kēlā wahi. I koʻu wā liʻilʻi, ma laila mākou e hele ai i ka hāpai waʻa. I kēlā manawa e noho ana ʻo Kekahuna mā. He hale ko lākou i kokoke i ka paena waʻa. I ia manawa, holo nō ka waʻa i ka pō no ka lawaiʻa kāweleʻā. Lohe au, aia ma Laeʻapuki, ma ia mau wahi, he kai kūʻono. Ma laila ka waʻa e hoʻolana ai a hiki i ka manawa maikaʻi kūpono e hoʻi ai. A i ke ao hoʻi, ʻo ka hana lawaiʻa ʻo ka hana holo ʻōpelu. ʻO kēlā paena waʻa ma Kī, aia ma ka pali. ʻAno kiʻekiʻe kēlā pali. A ua hana ʻia kohu ʻano alapiʻi pālahalaha me ka pou ʻōhiʻa. ʻO kēia alapiʻi pālahalaha, ʻano ʻoiʻoi aku ma waho o ka pali. A ʻo ka maunu o ka holo ʻōpelu, he ʻōpaeʻula. Ma mua ma Kapaʻahu, nui ʻino kēlā ʻano ʻōpae, ʻōpaeʻula, ma nā kahawai. Akā ua lawe ʻia mai ka iʻa kula, hoʻokuʻu ʻia i loko o nā kahawai. ʻAi ʻia ka ʻōpae e kēia iʻa kula. A nalowale loa ka ʻōpaeʻula. I ka manawa e hele ai i ka lawaiʻa ʻōpelu, hoʻomākaukau lākou,ʻo nā poʻe holo ʻōpelu. A kali lākou no ka manawa kūpono. Aia a he ʻōhū, aia kēia waʻa ma luna o kēia alapiʻi kahi e kali ai. Piʻi maila kēia ʻōhū a hiki i kēia waʻa. Pahu ʻia akula kēia waʻa ma luna o kēia ʻōhū. Holo akula kēia waʻa i waho. No ka manawa o ka waʻa e pae mai ai, ʻike akula nō mākou i ka hoʻi mai o ka waʻa. A hoʻomaka mākou, ka poʻe hāpai waʻa, e ʻākoakoa no ka hāpai waʻa i ka hoʻi ʻana mai o ka waʻa. Hoʻi maila kēia waʻa a ma waho aku, a hoʻolana. ʻO kēia e hoʻolana nei, ke kali nei lākou i ka ʻōhū kūpono. A lohe akula ʻoe i ka leo kāhea, “Hoe, hoe!” Hoʻomaka ka poʻe e hoe i ka waʻa. ʻIke ʻoe i kēia waʻa i luna o kēia ʻōhū. Na kēia ʻōhū e lawe mai i kēia waʻa a kau ma luna o kēia alapiʻi pālahalaha. Hopu akula ka poʻe hāpai waʻa i ka waʻa. Lele aʻela nā poʻe lawaiʻa ma waho o ka waʻa. A ua emi akula ka ʻōhū. Ke kau nei kēia waʻa i luna o ke alapiʻi pālahalaha. A hāpai ʻia akula kēia waʻa i luna i kahi maloʻo. He kōkua nā poʻe a pau ma laila i ka hāpai waʻa, me nā keiki pū. A laila, e helu ʻia ana ka ʻōpelu i loko nō o ka waʻa. Helu ʻia ma ke kaʻau. Hoʻokahi kaʻau he kanahā ʻōpelu kēlā. Pēia e ʻōlelo ʻia ai pehea ka nui o ke kaʻau ʻōpelu. Pau ka helu ʻia ʻana o ka ʻōpelu, a laila, hāʻawi ʻia maila ka ʻōpelu i nā poʻe a pau i kōkua i ka hāpai waʻa, ʻo nā mākua me nā keiki pū.
No ka ʻōpelu ʻai maka, makemake au i ka hana hoʻānunu. ʻAʻole ʻoe e hana me ka pahi, me kou manamanalima nui. Hoʻokomo ʻoe i kou manamanalima nui i loko o ka pihapiha o ka iʻa. ʻUʻu ʻoe, mai ke poʻo a ka hiʻu. Ma luna o ka iwi i waena. A hoʻohuli i ka ʻōpelu, hana hou, like pū, ma kekahi ʻaoʻao. A wehe ʻoe i ka naʻau me ka iwi o waena. Kāpī i ka iʻa i ka paʻakai, a pelu ʻia kēia ʻōpelu, ke poʻo a ka hiʻu. Waiho ʻia a ʻūʻū, a ua hiki ke ʻai. ʻO kekahi nō hoʻi, kaulaʻi ʻia ka ʻōpelu. Hiki ke waiho ʻia a lōʻihi.
ʻO kekahi ʻano o mākou e lawaiʻa ai, me ka ʻauhuhu. He meakanu kēlā. Aia i Kaʻuluhau, ma kahi kokoke ma kēlā wahi e kāhea ai mākou ʻo Piʻikea. A ma kēlā wahi he loko. Inā ua ʻike ʻia, he nui ka iʻa o kēlā loko, ʻā, hele akula mākou, nā mākua, nā keiki, hele akula i Kaʻuluhau. Hoʻouna aʻela nā mākua iā mākou nā poʻe keiki e hele e huki ʻauhuhu, no ka mea, e ulu wale ana nō kēla mea ma kēlā wahi. A kuʻikuʻi nā mākua i ka ʻauhuhu me ka pōhaku. A kiloi ʻia i loko o ka lokowai. Kali mākou ma kahi paha o ka hapalua hola a ʻoi. ʻIke ʻoe i ka piʻi mai o ka iʻa a lana. Hoʻopāhola ʻia ka iʻa. A ʻau akula mākou i loko o ka wai e hopu ai, e ʻohi ai i ka iʻa. ʻOhi wale nō mākou i ka iʻa a makou e makemake ai e ʻai. A ma hope mai, pohala hou nō nā iʻa. ʻAʻole make ka iʻa.
A ʻo kekahi ʻano lawaiʻa a mākou, he pili i ke kaʻi ʻōhua. I koʻu wā ʻōpiopio, i ka wā kauwela, e hele mau ana au i Punaluʻu, Kaʻū, e noho ai me ʻAnakala Punahoa, kekahi kaikunāne o koʻu makuahine, me ʻAnakē Emma Heʻeia, kuʻu inoa. A ua hele mau au e kaʻi ʻōhua me ʻAnake Heʻeia. ʻO kēlā ʻano lawaiʻa, ʻo ke kaʻi ʻōhua, e hele ana ʻoe i ka wanaʻao, ma mua o ka mālamalama, ma mua o ka hoʻomaka ʻana o ka ʻōhua e ʻai. ʻO ia hoʻi ka wā e loaʻa ai ka ʻōhua liko. ʻO ia ka ʻōhua makemake loa ʻia. Hele a māʻamaʻama hoʻomaka ka ʻōhua e ʻai. ʻAi i ka limu paha, ʻo ia mau ʻano. A inā ʻai ka ʻōhua, hoʻomaka e loli, hāuliuli maila ka ʻōhua. He maikaʻi nō kēlā ʻano ʻōhua. A ua ʻōlelo mua maila ʻo ʻAnakē Heʻeia iaʻu i ke ahiahi, “I ka lā ʻapōpō, e hele ana kāua i ka holoholo.” A hoʻomākaukau ʻo ia i kā māua ukana e lawe ai. A wanaʻao, hoʻāla ʻo ia iaʻu, hele māua. Hāpai ʻo ia i ka ʻupena ʻōhua — he ʻupena ʻano liʻiliʻi kēlā — me ke ʻeke no ka iʻa. A me ka lau niu maloʻo. ʻO wau, kaualakō au i ka lālā lau niu maloʻo, ua ʻoki pōkole ʻia. Hele māua a i kekahi loko pāpaʻu. Ma ia wahi, ʻike ʻoe ua hana ʻia he puʻu pōhaku ma ʻō ma ʻaneʻi i loko o ka wai. Kāhea ʻia kēlā he imu. I loko o kēlā imu e holo ai ka ʻōhua e peʻe. Hele akula māua ma ka imu. ʻO ʻAnakē ma kekahi ʻaoʻao me kāna ʻupena, me kāna lau niu. ʻO wau ma kekahi ʻaoʻao o kēia imu. Hoʻomaka au e houhou i kēia lau niu i loko o ka hakahaka pōhaku. Ke hoʻohū nei au i ka ōhua i loko o ka ʻupena. Eia ʻo ʻAnakē e kīʻoʻe ana i ka ʻupena, a holo akula ka ʻōhua i loko o ka ʻupena. Hoʻokomo ʻia ka ʻōhua i loko o ke ʻeke iʻa. A laila hele akula māua i kekahi imu ʻē aʻe, a hana hou. Kōpī ʻia ka ʻōhua i ka paʻakai a ʻūʻū, a ua hiki ke ʻai maka ʻia. ʻO kekahi, kaulaʻi ʻia a maemae. He ʻono ʻokoʻa nō ia. ʻO kekahi, kaulaʻi ʻia a maloʻo pono. Hiki ke waiho ʻia no ka manawa lōʻihi no ka ʻai ʻana. ʻO ka poʻe o Kalapana, hana nō lākou i kēlā hana kaʻi ʻōhua.
Inā ʻike ʻia ke kualau, lohe au i ka ʻōlelo ʻia, “He kualau ʻōhua a e pae mai ana ka ʻōhua.” ʻO kekahi, ua lohe au i ka walaʻau ʻia, “Inā hua ka hala, ʻiʻo ka wana me ka hāʻukeʻuke.” “Inā liʻiliʻi ka ʻulu, liʻiliʻi nō ka heʻe pali. Nunui ka ʻulu, nunui ka heʻe pali.” “Inā pua ke kou, nui ka iʻa āholehole.” “Inā nui ʻino ka hōkū i ka pō, ʻeʻe ke kūpeʻe a me ka pipipi.” ʻO ka palena kēia o kaʻu moʻolelo.

Ka Hana ʻAna I Ka Mea ʻAi

Ke Kālua ʻAna O Ka Puaʻa: ʻO ke ʻano o ka noho ʻana me koʻu makuahine a me koʻu makuakāne, hānai puaʻa mākou. Inā hoʻokipa ʻia mai kekahi poʻe i ko mākou hale, a i ʻole inā he lā nui, ʻōlelo aʻela ʻo Māmā, “E kālua puaʻa kākou.” Ma hope o ko mākou hale i Paea he holowaʻa nui no ka hānai puaʻa. Hoʻokuʻu ʻia ka puaʻa i ke kula; ʻano hapa laka nō ka puaʻa. No laila hele akula ʻo Māmā ma hope o ka hale a kāhea akula i ka puaʻa, “Moi, moi, moi.” Kikēkē ʻo ia i ka pākeke. ʻIke ʻoe i ka puaʻa e holo mai ana. Ninini akula ʻo Māmā i ka ʻai puaʻa i loko o ka holowaʻa. I ka manawa e ʻai ana ka puaʻa, hele aʻela ʻo Māmā ma hope o ka puaʻa; koho ʻia kāna puaʻa i makemake ai; hopu ʻo ia i nā wāwae hope, a ʻo ia ana ka puaʻa e kālua ʻia ana. Na ka poʻe kāne e pepehi i ka puaʻa. Ua hoʻomaka ʻia ka kapu wai wela, a ua paila ka wai. Hoʻokau ʻia ka puaʻa ma luna o ka piula, ma luna o ke pākaukau. Wehe ʻia ka naʻau. Ninini ʻia ka wai paila ma luna o ka puaʻa no ka hoʻohemo ʻana i ka hulu puaʻa. A laila, waʻu ʻia ka hulu puaʻa me ka ʻāpana aniani o ka ʻōmole, a i ʻole ka iwi ʻopihi nui, a i ʻole ka pahi ʻoi. I kekahi manawa, unūnu ʻia ka puaʻa ma luna o ka pōhaku ʻenaʻena i pau ka hulu i ka ʻā ʻia.
Ua hoʻomākaukau ʻia ka imu, ua hoʻokomo ʻia ka wahie ʻōhiʻa — akā ua makemake ʻo Māmā i wahie kūawa, no ka mea he ʻono ka ʻiʻo kālua a he ʻaʻala maikaʻi. Ma luna o ka wahie, hoʻokau ʻia ka pōhaku — ka pōhaku pālahalaha mai ka muliwai mai. A laila, hoʻokau hou i wahie ma luna o ka pōhaku. A hoʻā ʻia ka imu. Aia a ʻenaʻena kūpono ka imu, ʻo ia ka manawa no ka unūnu ʻana i ka hulu puaʻa. Paʻa maila hoʻokahi kanaka i nā wāwae hope, a ʻo kekahi kanaka i nā wāwae mua. A laila kūolōlo ʻia ka puaʻa i mua, i hope, ʻo kēlā ʻaoʻao kēia ʻaoʻao, i luna o ka pōhaku o ka imu, a hiki i ka pau ʻana o ka hulu puaʻa. A maʻemaʻe ka puaʻa, inā he puaʻa nui, hoʻokomo ʻia he mau pōhaku ʻenaʻena i loko o ka ʻōpū. Nākiʻi ʻia nā wāwae i ka lāʻī, a laila hoʻokau i ka puaʻa i loko o ka uea moa, a ua mākaukau no ka hoʻokomo ʻana i loko o ka imu.
Wehe ʻia nā paukū wahie i ʻā ʻole, i ʻole e hohono uahi ka puaʻa. A laila e uhi ʻia nā lālā lāʻī ma luna o ka pōhaku ʻenaʻena a me ka ʻōkumu maiʻa ua ʻokiʻoki ʻia. Kāhea ʻia kēia he poʻi. Inā lahilahi ke poʻi, e pāpaʻa ana ka puaʻa. Inā mānoʻanoʻa ke poʻi, ʻaʻole e moʻa maikaʻi ka puaʻa. Hoʻokau ʻia ka puaʻa ma luna o nā poʻi. Uhi hou ʻia ka lāʻī ma luna o ka puaʻa. A laila uhi ʻia ke ʻeke mauʻu a i ʻole ke kāpōlena ma luna iho. Uhi i ka lepo a hiki i ka ʻike ʻole ʻia o ka hemo o ka māhu.


Kiʻi 11. Ke kālua ʻana o ka Puaʻa, Kalapana.

Pehea ana lā ka lōʻihi e kālua ai i kēia puaʻa? ʻO nā kūpuna, na lākou e haʻi mai ka manawa e huaʻi ai i ka imu. No ka huaʻi ʻana o ka imu, me ke kopalā e kope mua ʻia ai ka lepo, a laila wehe ʻia maila ke ʻeke mauʻu, a laila ka lāʻī. ʻŌlepe me ka mālie i ʻole e halaleʻi ka lepo i loko o ka mea ʻai. Hāpai i ka uea moa me ka puaʻa. Hoʻokau i ka puaʻa wale nō i luna o ka papa puaʻa. ʻOki i ke poʻo a me ka wāwae o ka puaʻa. A ua mākaukau no ka hoʻomākaukau ʻana no ka ʻai ʻana.

Ka Hana Kūlolo: ʻO kēia moʻolelo, he pili ia i ka hana kūlolo a ko mākou ʻohana. He mea makemake loa ʻia kēia, ʻo ke kūlolo, mai kuʻu wā liʻiliʻi a hiki i kēia manawa. Aia nō ke hana ʻia nei ka kūlolo e like me ka wā ma mua. Kālua ʻia i loko o ka imu. Aia nō a he lā nui ana a i ʻole he pāʻina nui ana, a laila, ʻā, hana ʻia ke kūlolo. He nui nō ka hana inā e hana ʻia ana ke kūlolo. ʻO ko mākou ʻohana Konanui, ke hana ʻo ʻAnakala Punahoa, ʻo ia nō ke alakaʻi no ka hana kūlolo; maikaʻi ke kūlolo. Inā ua hoʻolālā ʻia e hana kūlolo ana mākou, hana like nā kamaliʻi me nā mākua. No ka mea, nui nō ka hana, mai ka hoʻomaka ʻana a hiki i ka wā e ʻai ai i ke kūlolo. He mau lā e hana ʻia ai. Hoʻomākaukau ʻia nā kini huinahā a kāpae ʻia. A hele ʻia e ʻohi niu maloʻo me ka wahie no ka imu. A wehe ʻia nā pulu o ka niu. Kāpae i kēlā. A hele nā mākua i ka mālaʻai i ke kuahiwi e huki kalo. A lilo nō hoʻokahi lā nō paha i kēia hana. A pau kēlā, hoʻomaʻemaʻe ʻia ka imu no ka hoʻomakaukau ʻana. A i ka lā e hana ʻia ai ke kūlolo, hoʻomaka ʻia i ke kakahiaka, a waʻu ʻia ka niu, a ʻuī ʻia ka wai niu a kāpae ʻia. A ʻo ke kalo maka, kolikoli ʻia, kolikoli ʻia ka ʻili. A pau. A laila, waʻu ʻia. Waʻu ʻia ma ka papa waʻu kalo. A inā maneʻo ka lima i ka waʻu kalo, holoi ʻia ka lima me ke oka o ka niu, ka niu i ʻuī ʻia. A pau ke kalo i ka waʻu ʻia, a hoʻohui ʻia ke kalo ua waʻu ʻia me ka wai niu me ka meli. A inā he kōpaʻa, hiki nō ke hoʻohui pū ʻia. A na ka poʻe kāne kēia mau hana. ʻO ka poʻe wāhine, ke hoʻomākaukau nei lākou i nā kini. ʻO ka lāʻī, holoi pākahi ʻia a wehe ʻia ka iwi o hope a hana ʻia i pale i loko o nā kini. ʻO kēia pale, hana ʻia me ka waiho ʻana i kekahi welelau e hoʻolewalewa ʻia ana ma waho. ʻO kēia hoʻi, no ka nākiʻi ʻana. A laila, nini ʻia mai nā mea i hoʻohui ʻia i loko o nā kini. Ninini ʻia a piha ke kini, a ʻope mai ʻoe i kēia mau welelau lāʻī i hoʻolewalewa ma waho o nā kini. A nākiʻi ʻoe i kēia welelau lāʻī ma luna pono o kēia kini kūlolo, i ʻole e komo ka ʻōpala. He poʻi kēia.
Hoʻomākaukau ʻia ka imu e like me ka hana ana no ke kālua ʻana i ka puaʻa. Aia a ʻenaʻena ka imu, uhi ʻia ke poʻi. He mea nui kēia. Aia nō na ka poʻe maʻa i ka hana kūlolo, a i ʻole nā kūpuna, e haʻi mai i ka nui o ke poʻi e hana ʻia, a me ka manawa e wehe ʻia mai ke kūlolo mai ka imu mai. E kālua ʻia ana ke kūlolo mai kēlā lā a hiki i kekahi lā aʻe. A laila, huaʻi ʻia ka imu. Wehe ʻia maila nā kini kūlolo; kāpae ʻia nō no ka hoʻomaʻalili ʻana; a i kekahi lā aʻe, wehe ʻia maila mai nā kini mai ka lāʻī i hana ʻia i pale i loko o nā kini. Ua pipili i ke kūlolo, a hukihuki ʻoe i kēlā lāʻī a pau. A laila, ʻokiʻoki ʻia ke kūlolo a ua mākaukau nō no ka ʻai ʻana. ʻAe, he mea ʻono nō ke kūlolo.
Ka Hana Ana I Ka ʻInamona: No ka ʻohi ʻana i ka hua kukui no ka hana ʻana i ka ʻinamona, hele mākou i ke kumu kukui i maopopo ʻia nō ka maikaʻi o ka ʻinamona. Aia he kumu kukui ma hope o ka hale o Kūkū Mā, he ʻaʻala ka ʻinamona. Hele mākou e ʻohi i ka hua kukui ua halaleʻi i lalo. Hoʻihoʻi i ka hale; wehe ʻia ka ʻili; kaulaʻi ʻia i ka lā he mau lā. A laila hoʻokomo ʻia ka hua kukui i loko o ke kapu wai. ʻO ka hua e lana ana, ʻaʻole maikaʻi. Kiloi. ʻO ka hua maikaʻi, kaulaʻi ʻia i ka lā he mau lā, ʻā, ua hiki ke pūlehu. ʻAʻohe a mākou ʻoma; no laila, me kēia nei e pūlehu ʻia ai ke kukui. Hoʻā ʻia ke kapuahi wahie no ke kuke ʻana. A pau ke kuke ʻana, wehe ʻia nā paukū wahie, koe ka nānahu ua ʻenaʻena me ka lehu ua wela. ʻAʻole nō e nui loa ka nānahu ʻenaʻena. Kopekope ʻoe i ka lehu. Waiho ʻoe i ke kukui i loko o laila. ʻAʻole nui loa. Poʻi i ke kukui me ka lehu a waiho no ka manawa pōkole. Kiʻi ʻoe hoʻokahi kukui; hoʻonahā ʻoe e nānā ʻoe inā ua moʻa. E hoʻohulihuli ana ʻoe i ke kukui i loko o ka lehu i ʻole e pāpaʻa. Pono e makaʻala. Hele a moʻa pono ke kukui, wehe mai i waho, hoʻomaʻalili. Hoʻonahā i ke kukui. Kīʻoʻe i ka iʻo. E okaoka ana. Maikaʻi kēlā. Kuʻi ʻia ke kukui i luna o ka papa kuʻi kukui me ka pōhaku no ke kuʻi kukui wale nō. Kuʻi ʻoe a like me kou makemake. Hoʻohui me ka paʻakai. Inā ʻoe e kuʻi ana a ʻaeʻae, e iho ana ka ʻinamona i lalo a e lana ana ka ʻaila i luna. Akā maikaʻi nō kēlā. Makemake mākou ʻaʻole ʻo ka ʻaeʻae loa. ʻAno oka liʻiliʻi. Inā ʻoe e hui me ka iʻa maka, ka ʻopihi paha, ke ake paha, hiki iā ʻoe ke naunau i ke oka kukui. Hui pū mai me ka limu a me ka nīoi a me ke pola poi ma ka ʻaoʻao, nui ka ʻono.

Moʻolelo 5. ʻO Nā Mea Pāʻani
A Me Nā Mea Hana a Nā Keiki

ʻO kaʻu moʻolelo o kēia manawa, ʻo ia hoʻi, he pili i nā mea pāʻani me nā mea hana a nā keiki i kuʻu wā liʻiliʻi, ma Kapaʻahu, Puna, i nā makahiki ʻumikūmāiwa iwakāluakūmāono. ʻO ia manawa, ʻaʻohe nō nā mea pāʻani mai ka halekuʻai mai. Akā, he nui nō nā mea pāʻani me nā mea leʻaleʻa a nā keiki o ia wā. ʻO ia hoʻi, ʻo ka hoʻolele lupe. He ʻohe nō e ulu ana a ʻoki ʻia ka ʻohe, ʻokiʻoki, paukūkū ʻia, me ka nūpepa. A ʻo ka poi, ʻo ia ka mea e hoʻopipili ʻia ai. ʻO ke kaula aho, ʻo ia ke kaula e hoʻolele ai i ka lupe. Huhū ʻia mākou e nā mākua no ka hana ʻia o ka poi i mea hoʻopipili. ʻŌlelo ʻia maila iā mākou, “ Mai hanaʻino i ka meaʻai.” No laila, hana malū mākou. Ke nīnau ʻia mai, “Na wai i hana i kēlā lupe?” ʻōlelo akula mākou, “ʻAʻole maopopo.”
ʻO kekahi pāʻani a mākou, ʻo ia nō ka pāʻani māpala. ʻO ka hua kakalaioa, ʻo ia kā mākou māpala. Kākaʻikahi nā mākua e kūʻai i ka māpala na kā lākou poʻe keiki. ʻO ia nō ke kumu hele o mākou e huli i kā mākou māpala, ʻo ia hoʻi, ke kakalaioa i loko o ka nāhelehele, i luna o ke ʻaʻā, i loaʻa ka mea pāʻani. A nui nō ka hoʻokūkū o nā poʻe kamaliʻi i ka pāʻani māpala. ʻO kekahi mea pāʻani ʻē aʻe, ʻo ka hei pū kaula, me ka hana keaka. Inā he hana keaka i loaʻa iā ʻoe, ʻaʻole ʻoe e hōʻike ana i kekahi poʻe, i ka hana ʻana. Na lākou nō e huli i ke ʻano o ka hana ʻana. ʻO kekahi mea pāʻani, ʻo ka wāwaeʻiole. He mea ulu kēlā a mākou e hele ai e huli i ka nāhelehele. Hana nui nō ke loaʻa no ka mea ʻaʻole nō ia he mea ulu wale. Aia ma kekahi wahi wale nō e ulu ai. ʻO ke ʻano o ka pāʻani ʻana o ia wāwaeʻiole, uhaʻi ʻoe i ka lālā e pili ana i ke kumu, e like me ka lou. ʻO ʻoe me kou hoapāʻani, a kīlou akula ʻoe me kāna. ʻO ka mea haki ʻole o ka lou, ʻo ia ka lanakila. ʻO kekahi nō, ʻo ka uma. He mea hoʻokūkū maʻamau na nā kamaliʻi kāne, a me nā poʻe nunui. ʻO ka pāʻani koho poholima, he pāʻani maʻamau nō na nā kamaliʻi wāhine. ʻO ka pāʻani pio, pāʻani peʻe, heihei wāwae. ʻO kekahi ke kukuluaeʻo. ʻO kekahi huaʻōlelo, ʻo ia hoʻi ʻo hakakē. Me ka lāʻau. E kū ʻoe i luna o kēia lāʻau a hoʻomaka ka hoʻokūkū. Ma ka heihei ʻana, a i ʻole, kulaʻi aku kulaʻi mai, ʻo ia mau ʻano.
ʻO kā mākou mea makemake loa, ʻo ia ka ʻauʻau. Ma Waiaka a i ʻole ma Punaluʻu, a i ʻole ma Waiʻāʻea, a i ʻole i ke kahakai mākou e hele ai i ka ʻauʻau. Kokoke i nā lā a pau, e ʻauʻau ana mākou. ʻOiai ʻaʻohe hale ʻauʻau o nā hale, no laila, me kēia nō e hoʻomaʻemaʻe ai ka poʻe i ko lākou kino. Aia wale nō i ka home o kuʻu makuahine me koʻu makuakāne, ua loaʻa ka hale ʻauʻau. Na kuʻu makuakāne nō i kūkulu. Akā, iaʻu e noho ana me koʻu kahu hānai, ʻo Kūkū Kahaʻikauila, ʻaʻole hale ʻauʻau ma kona hale. I koʻu wā kamaliʻi, ua ʻoi aku koʻu makemake i ka ʻauʻau ma nā kahawai ma mua o ka ʻauʻau i ka hale, i ka home, i loko o ke pākini. ʻO ka manawa ʻauʻau, he wā pāʻani nō ia. ʻO ka lele kawa, ke aho loa, heihei ʻauʻau, pāʻani pio, nui ko mākou hauʻoli. Inā he hoʻopaʻi ʻia mākou, ʻōlelo ʻia maila, “ʻĀ, ʻaʻole hiki iā ʻoe ke hele e ʻauʻau.” Auē, he hoʻopaʻi nui kēia iā mākou. Ua ʻumikūmāono oʻu makahiki, ʻā, kūʻai koʻu makuakāne i koʻu lole ʻauʻau mua loa. Ma mua o ia manawa, ʻo ka lole nō e pili ana i ka ʻili, ʻo ia nō ka lole e ʻauʻau ai. ʻO kekahi mau kamaliʻi — ua nui lākou — ʻauʻau ʻIlikini, lole ʻole. ʻAʻole mākou hoʻohenehene iā lākou. ʻO ka pāʻani me ka leʻaleʻa, ʻo ia ka mea nui iā mākou. Mai koʻu wā liʻiliʻi a hiki i koʻu nui ʻana, ʻaʻole wau i hoʻomaopopo hoʻokahi kaikamahine i hāpai.
ʻO kā mākou hana o ke ahiahi, ma hope o ka papa ʻaina, papa ʻaina ahiahi, i kekahi manawa he hoʻokani pila, hīmeni. I kekahi manawa, hoʻolohe moʻolelo.
ʻO kekahi mea makemake a mākou, ʻo ia hoʻi, ʻo ka hele i ke kahakai. ʻO ia nō, ʻoiai e hele pū me nā poʻe nunui, e ʻōlelo mau ʻia ana iā mākou, “Akahele ka hele ʻana. Mai huli ke kua i ke kai.” Hele nō nā kaikamāhine me nā mākuahine i ke kuʻi ʻopihi. E ʻōlelo mau ʻia ana iaʻu, “Waiho i ka ʻopihi liʻiliʻi no ia wā aku.” Pēia me ka huki ʻana o ka limu. Nui nō nā ʻano limu. Aia naʻe, e kiʻi ana ʻoe i ka mea i ʻōlelo ʻia mai e kiʻi, a ʻo ia wale nō. Hana nō a lawa no ka ʻai ʻana. E lako mau ana ke kahakai. ʻAʻohe wā nele. ʻO nā keikikāne, hele nō lākou me nā mākuakāne. Hele i ke kāmākoi, a i ʻole kiloi ʻupena. A i ʻole, hele lākou i ke kuahiwi i ka mahiʻai kalo. ʻO nā kaikamāhine, kōkua i nā hana lauhala, ka ʻohi ʻana, hoʻi a ka hale, ʻoki i ke kumu me ka welelau, wehe i ke kōkala, pōʻala, a hana i kūkaʻa. ʻO kekahi mea hana nō a nā kaikamāhine, kōkua i ka holoi lole. Holoi ʻia ka lole ma ke kahawai, i Waiaka a i ʻole Punaluʻu. Holoi ʻia ka lole ma luna o ka pōhaku me ka hohoa. A pau, ʻā, kaulaʻi ʻia ka lole i luna o ka ulu kūawa. ʻO ia manawa, haʻahaʻa ke kumu kūawa.
ʻO kā mākou kanakē, ʻo ka hana ʻana, ʻokiʻoki ʻia ka ʻohe maloʻo ma ka paukūkū. A kupa ʻia ka meli a paila. A ninini ʻia kēlā meli wela i loko o ka ʻohe, a hoʻomaʻalili ʻia. A laila wāwahi ʻia ka ʻohe, a ua paʻakikī ka meli. A ʻoki paukūkū liʻiliʻi ʻia, a ua hiki ke ʻai. ʻO kā mākou mea naunau, ke kāmu, ʻo ia hoʻi, ʻo ke kumu ʻulu, ma kekahi lālā, ʻoki iki ʻoe a hū maila ka wai keʻokeʻo. He kēpau kēlā. A waiho ʻia me kēlā he mau lā, a hiki i ka maloʻo ʻana. A laila hiki ke ʻai ʻia kēlā kēpau, a he kāmu kēlā iā mākou. Hoʻomaopopo mai, ua mamao loa ka halekūʻai i kēlā mau lā. Hoʻoiho nō, ʻaʻohe ke kālā.
I ko mākou manawa e hele ana i ke kula i Kalapana, ua aʻo ʻia iā mākou, a ua hīmeni mau nō mākou, i nā hīmeni. ʻO Hawaiʻi Ponoʻī, a me kekahi mau hīmeni ʻē aʻe. ʻO Kaʻahumanu, Lei ʻAwapuhi, a nui hou aku. ʻAʻole mākou i hula i loko o nā kula i kēlā manawa. A ʻo ka palena kēia o kuʻu moʻolelo.

Moʻolelo 6. Nā Pāʻina

I ko mākou ʻano noho ʻana ma Kapaʻahu, mālama mau ʻia nā pāʻina a i ʻole nā ʻahaʻaina. ʻO ia ka manawa e hui pū ai nā poʻe — mai kahi kokoke a me kahi mamao — nā ʻohana a me nā hoaaloha. He manawa hauʻoli a i ʻole he wā kaumaha. ʻIke aku ʻike mai; launa aku launa mai; kōkua aku kōkua mai.
Hiki mai ka manawa kūpono, no ka manaʻo o ia wā e hana ʻia ana he pāʻina, a laila hoʻomaka ʻia e hoʻolālā. I ia manawa ʻaʻole i hoʻopuka ʻia kēlā huaʻōlelo lūʻau no ka hana ʻana i ka ʻahaʻaina. Aia i ka wā o ke Kaua Honua ʻElua i lohe ʻia ai kēlā ʻōlelo e ʻōlelo ʻia ai ka ʻahaʻaina he lūʻau.
Inā ua hoʻolālā ʻia he pāʻina ana, ʻo ka mea maʻamau, hele akula nā poʻe kōkua i ka home o ka mea nāna e hana ana i ka ʻahaʻaina. I laila e hoʻomākaukau ʻia ai nā meaʻai o ka pāʻina. Hele maila ka poʻe no ke kōkua ʻana a laulima pū. Pēia nō e hoʻoikaika ʻia ai nā manaʻo aloha o ka ʻohana.
I kēlā wā, loaʻa wale nō nā meaʻai no ka ahaʻaina mai ka ʻohana mai. Ua loaʻa i ka ʻohana a pau he māla ʻai. No laila ua lako i ke kalo, no ka hana ʻana i ka poi, a me ke kūlolo. Hoʻoiho nō ko mākou wahi i hele ai i kahakai, ua lako i nā meaʻai o ke kai, ka ʻopihi, ka limu, ka ʻaʻama a me ka iʻa. Hoʻoiho nō kekahi o ko mākou ʻohana, he hānai holoholona — ka pipi, ka puaʻa. A loaʻa nō ka ʻiʻo e hana ai i ka laulau a i ʻole no ke kālua. I kekahi manawa hele ka poʻe kāne i ke kuahiwi e huli puaʻa ʻāhiu no ke kālua ʻana. Aia i ka manawa hua o ke kuawa me ka manakō, ʻo ia ka ʻai a ka puaʻa. No laila momona ka puaʻa ʻāhiu i kēlā manawa. I ka wā hua ʻole o ke kuawa a manakō paha, ʻai ka puaʻa i ka hāpuʻu, a i kēlā manawa ʻano hohono ka ʻiʻo puaʻa. ʻAʻole nō e kiʻi mau ʻia ana e ka poʻe i kēlā wā.
No ka meainu lama no ka pāʻina, hana ʻia ka ʻuala ʻawaʻawa. I kekahi manawa kūʻai ʻia ka ʻōkolehao mai ka poʻe puhi ʻōkolehao. ʻO ia wale nō ka mea e kūʻai ʻia, ʻo ka ʻōkolehao. ʻO nā mea ʻē aʻe a pau, loaʻa wale.
No ke kono ʻana e hele i ka pāʻina, ma ka haʻi waha wale nō.
ʻO kekahi ʻano pāʻina, ʻo ia hoʻi, ma hope o ka pau ʻana o ka papakema o ka pēpē, hana ʻia he pāʻina papakema. He maluhia ke ʻano, ʻaʻole ka hoʻokani pila, ka hula kuʻi, ʻo ia mau ʻano.
A ʻo ka pāʻina lā hānau — no ka piha makahiki ʻekahi o ka pēpē — hana mau ʻia kēlā ʻano pāʻina. ʻOi aku inā he pēpē mua loa, a i ʻole he moʻopuna mua loa. Inā ua lohe ka poʻe he pāʻina piha makahiki ana o ka pēpē, hiki iā ʻoe ke hele — me ke kono ʻole ʻia mai. He mea maʻamau kēlā. No ka piha ʻana iaʻu he ʻumikūmāwalu makahiki, ua noi au i koʻu mau mākua ua makemake au i pāʻina no koʻu lā hānau. A ua hana koʻu mau mākua i pāʻina noʻu, no ka ʻohana a me koʻu mau hoaaloha. Ma kahi o ke kanalima poʻe i hele mai. Ua hana koʻu papa i ke koloaka. He mea hou kēlā i ka poʻe o ko mākou wahi. ʻAkahi nō lākou a inu i ke koloaka. Hoʻokahi wale nō ʻano, he “root beer.” Ua nui ka maikaʻi. ʻAʻole waiʻona i kuʻu pāʻina.


Kiʻi 12. ʻO Emma Kauhi ma kona wā ʻōpio. Aia ʻoia i Punaluʻu, ua komo i ka lole ʻauʻau a ua paʻa i ka ʻukulele a kona makuakāne i hāʻawi ai iā ia no ka piha ʻana o kona makahiki ʻumikūmāono.

ʻO ka ʻahaʻaina male o māua me Herman ua hoʻomau ʻia no ʻekolu lā. I ka hale o Kūkū Mā ka pāʻina. Moe ka poʻe i ka hale o ka ʻohana. I ke ao, hele ka poʻe i Punaluʻu e ʻauʻau ai, me ka holoi i ka lole. I ke ahiahi hoʻomau hou ʻia ka pāʻina — ka ʻai ʻana, ka hoʻokani pila, ka hula kuʻi. Hele a pau ka meaʻai, ʻā, hoʻi nā poʻe a pau.
ʻO kekahi ʻano pāʻina e hana ʻia ai, ʻo ia hoʻi ka pāʻina komo hale. No ka hale hou. Hoʻomaikaʻi ʻia ka hale hou a laila hoʻomaka ka pāʻina.
Aia nō kekahi ʻano, ʻo ka ʻahaʻaina hoʻolaʻa. I ka hoʻolaʻa ʻia ʻana o ka halepule i kaulana loa, ʻo ia hoʻi, ʻo Kalapana Star of the Sea, halepule Kākōlika, i ka Lāpule, ʻumikūmāiwa o ʻApelila, makahiki ʻumikūmāiwa kanakolukūmākahi, ua hele mai ka Pīhopa Allencastre mai Honolulu mai, no ka hoʻolaʻa ʻana. A ua pule ʻia ka meka kiʻekiʻe. Ma kahi o ka ʻelima haneli poʻe i ʻākoakoa mai. Ua hoʻokani ka pāna kalana. Ua hana a hoʻomākaukau ʻia e nā hoahānau he ʻahaʻaina nui, me ka manuahi, no ka poʻe a pau i hele mai.
ʻO kekahi ʻano pāʻina, ʻo ka pāʻina make. I koʻu wā ʻōpiopio, ʻo ke kino o ka mea i hala, no ka hoʻolewa, waiho ʻia nō ke kino i ka hale — no hoʻokahi lā me hoʻokahi pō. A hoʻomākaukau ʻia he meaʻai na ka poʻe e hele mai ana i ka hoʻolewa. Kōkua a hana pū ka ʻohana. ʻO ka poʻe e hele mai ana mai kahi mamao mai, moe lākou i ka hale o nā ʻohana. He wā kaumaha kēia. Ua lohe au i ka uē kūō, ka uē helu a nā poʻe kūpuna. Ua like ka uē helu me ka uē kanikau. He ʻano like me ke oli, ʻo ia hoʻi, e haʻi ana e pili ana i nā lā i hala, ke ʻano o ka noho ʻana me ka nui o ke aloha. I ka hōʻea ʻana mai o nā kūpuna, hoʻomaka ke kanikau. ʻAʻole nō liʻuliʻu loa, a pau. A i ka wā e lawe ʻia ana ke kino no ke kanu ʻana i ka hē, hoʻomaka hou ka uē, ke kanikau. A nalo ke kino, hoʻi maila ka poʻe i ka hale, a ua hoʻomākaukau ʻia e kekahi poʻe nō i ka hale he wai paʻakai. A laila pīkai ʻia akula ka poʻe a pau, e hoʻi mai ana mai ka hē mai. ʻO ka manaʻo hoʻi o kēlā wai pīkai, paʻakai, ʻo ia hoʻi, no ka hoʻomaʻemaʻe. Inā ua uhai mai ka ʻuhane o ka mea i make i ka poʻe e hoʻi mai ana i ka hale, na kēia wai pīkai e hoʻomaʻemaʻe iā lākou. Hoʻi maila ka poʻe a pau i ka hale, ʻā, e hānai ʻia ana nā poʻe a pau ma mua o ko lākou hoʻi ʻana i ko lākou home. He mea maʻamau kēia. Ma ke ʻano he aloha a me ka mahalo i ka poʻe a pau i hele mai. ʻAʻole nā mea hauoli o kēia ʻano pāʻina.
A piha ka makahiki i lalo o ka mea i make, hana ʻia he pāʻina hoʻomanaʻo. Kono ʻia ka poʻe i hele mai i ka hoʻolewa, hui pū me nā ʻohana. He hana leʻaleʻa nō, ma ke ʻano akahai.
ʻO kekahi pāʻina ʻē aʻe, pāʻina no ka poʻe limahana. Ma kahi paha o ka pule a ʻoi ma hope mai o ka pāʻina nui i hana ʻia, ʻā, e hana ʻia ana he pāʻina no ka poʻe limahana. Hana ʻia nō kēlā pāʻina i ka home o ka mea nāna i hana i ka pāʻina nui. ʻO ka poʻe limahana, ʻo ia nō ka mea e kōkua aʻe i kēlā ʻano pāʻina. Hele mai lākou me kā lākou ʻohana keiki, hana pū, ʻai pū, a hauʻoli pū.
I ka manawa i kūkulu ai ʻo Limaloa Waipā i pā pōhaku, no kona pā hale, hele maila nā poʻe kokoke nō — nā mākua, nā kamaliʻi — e kōkua like. I kēlā manawa ʻaʻohe huilapalala. Halihali lawe lima ʻia ka pōhaku. ʻO nā kamaliʻi, hāpai i ka pōhaku māmā. ʻO ka poʻe nunui, hāpai ʻia ka pōhaku nunui. A paʻa ka pā, hāʻawi ʻo Limaloa i pāʻina mahalo no ka poʻe a pau i hele mai e kōkua iā ia. Na ka poʻe kōkua nō i kōkua no ka hoʻomākaukau ʻana i ka pāʻina.

Aia ma kēia mau ʻano pāʻina e lohe ai mākou i ka poʻe hīmeni, me ka leo maikaʻi. I ka manawa o ka pāʻina, nui nā poe makaʻala i ka hīmeni me ka hoʻokani pila. Nui nā poʻe leo maikaʻi, me nā mākua hoʻokani kī hōʻalu. Nanea i ka hoʻolohe. ʻO ka mea nui o nā mele, ʻo ka huaʻōlelo a me ka moʻolelo o ke mele. He lōʻihi nā paukū o nā mele. Hoʻolohe nā poʻe, i lohe pono ʻia nā manaʻo o ke mele. ʻO ia ka mea nui. ʻO nā mele kolohe, nā mele me nā manaʻo kaona, lohe pono ʻia nā huaʻōlelo — lohe ʻoe i ka ʻakaʻaka o ka poʻe, ka paʻipaʻi lima.
ʻO kekahi mea, ʻo ka hula kuʻi. Inā he mele e pili ana i nā kāne, na nā kāne nō e hula ia ʻano mele. Hula nō nā wāhine. ʻO ka poʻe hilahila wale i ka hula, kiʻi ʻia akula a huki lima ʻia a kū i luna e hula, me ka paipai o ka poʻe. ʻO kaʻu mea i ʻike ai e pili ana i ke ʻano o ka hula ʻana ma mua, ʻo ka lima, he kakaʻa ka manamana lima. ʻAʻole like me kēia manawa, ani peʻahi nā manamana lima. Ma ke kuhi ʻana o ka lima e haʻi ʻia ai ka manaʻo o ke mele.
I koʻu wā liʻiliʻi ʻaʻole e hula nā keiki. Na ka poʻe nunui wale nō e hula. ʻO ke kumu i aʻo ʻia ai au me nā poʻe keiki ʻē aʻe i ka hula ʻana, ʻo ia hoʻi i koʻu wā ʻōpiopio, i ka manawa e hana ʻia ana he ʻaha mele, no ka pōmaikaʻi huli kālā o ka hoʻomana Kākōlika, a i ʻole ke Kalawina. Ua aʻo ʻo ʻAnakē Enuna Heʻeia, koʻu inoa, i ka hana kapalō. Aʻo ʻia mākou poʻe keiki i ka hula. Kākaʻikahi wale nō mākou. ʻO ʻAnakē Heʻeia, he wahine noʻeau i ka hula, ka hoʻokani pila, ka hīmeni. He wahine puʻukani. No laila nāna e aʻo iā mākou, nā keiki, nā mākua, i nā mea a pau — i ka hoʻonohonoho ʻana i ka papa hōʻike, me kā mākou ʻano lole e komo ai. Loaʻa iā ia he mīkini humuhumu lole, a nāna nō e humuhumu i ko mākou lole no ka hōʻike. ʻO kahi e hōʻike ʻia ai ke kapalō, i loko o ke keʻena hālāwai o ka halepule. I ka wā o ka hōʻike ua hoʻowehiwehi ʻia ke keʻena hālāwai i nā pua, nā lau nahele, ka maile. Auē, nui ka ʻaʻala. A pēia au i aʻo ʻia ai i ka hula ʻana.
He noho manawa wale nō ʻo ʻAnakala Punahoa me ʻAnakē Heʻeia ma Puna. ʻO ko lāua wahi noho maʻamau, aia i Punaluʻu, Kaʻū. I koʻu wā ʻōpiopio, he nui nā lā aʻu i noho ai me lākou. He mea maʻamau iā lākou i nā makahiki a pau, i ke ahiahi ma mua o ka lā Kalikimaka a me ka Makahiki Hou, hele lākou i ka hīmeni kalapu. ʻO ʻAnakē Heʻeia ko mākou alakaʻi. Hai ʻia he kaʻa no mākou. A hele mākou i Kapāpala Ranch. Ma mua, nui ʻino ka poʻe e noho ana i laila. A hele mākou i Pāhala, i Hīlea, i Naʻalehu, Waiʻōhinu a me Punaluʻu. Aia a pōʻeleʻele hele akula mākou i ka hale o ka poʻe, ma ke ʻano hoʻopūʻiwa. Ma waho mākou o ka hale, kani aʻela kā mākou pila. ʻO ʻAnakala Punahoa hoʻokani ʻo ia i ka waiolina. ʻO kāna keiki ʻo Fred Punahoa, hoʻokani ʻo ia i ke kikā. Liʻiliʻi ʻo ia, no laila, ua like nō kona nui me ko ke kikā, akā maikaʻi kona hoʻokani ʻana. A ʻo nā kaikamāhine a ʻAnakala Punahoa, ʻo ia hoʻi ʻo Leialoha me Keahi, ʻo lāua ka mea hīmeni, me ka leo maikaʻi, ka leo kiʻekiʻe. ʻO ʻAnakē Heʻeia hoʻokani ʻo ia i ka pila liʻiliʻi, a ʻo au ka mea e hula. Lohe ka poʻe iā mākou, hemo maila ka puka, kono ʻia mākou e kipa i ka hale. Hoʻoleʻaleʻa mākou no ka manawa pōkole. A inā au e hula, ʻā, kiloi ʻia maila ke kālā i ka papahele. A pau kēlā hoʻoleʻaleʻa ʻana a mākou, ʻā, hele hou akula mākou i kekahi hale ʻē aʻe. Hele mākou a ao ka pō. I kekahi wahi, hāʻawi maila ka poʻe iā makou i ke kālā, a i ʻole hānai ʻia mākou. ʻO ke kālā i loaʻa iā mākou, māhele ʻia i waena o mākou. Maikaʻi ia mau lā.

Moʻolelo 7. Nā Hōʻailona

He moʻolelo kēia e pili ana i nā hōʻailona. I ka wā ma mua makaʻala ʻia nā hōʻailona o ka ʻāina e ka poʻe no ka mea ma mua o ko lākou hele ʻana i ka lawaiʻa paha, ka huli holoholona mea ʻiʻo ʻai a i ʻole i ke kanu ʻana o nā meakanu e like me ka ʻuala, ka maiʻa, ua nānā lākou, nā poʻe kūpuna, i nā hōʻailona. Hākilo lākou i ke ʻano o ka pā ʻana paha o ka makani, ke ʻano o ka ʻoē ʻana o ke kai, ke ʻano o ke ao i ka lani. E pili ana i ka makani: ua kamaʻāina iā mākou ma Kapaʻahu, he makani Hoʻolua A ʻo kekahi inoa nō, he makani Hoʻolulu. ʻO kēlā makani, mai ke kuahiwi mai. Pā aʻela kēia makani mai ke kuahiwi a hiki i ka moana. A inā hoʻomaka kēia makani Hoʻolua e pā, he manawa maikaʻi kēlā e hele ai i ka holoholo kahakai no ka mea, ʻo kēia makani hoʻi, kaomi maila ma uka mai. A kaomi ʻia akula ke kai a pohu ke kai. Maikaʻi ka manawa e hele ai i ka holoholo. A ʻo kekahi ʻano makani nō o mākou, he makani Kona. Mai ka ʻaoʻao Kona mai kēlā makani e pā mai ai. A inā hoʻomaka kēlā makani, lohe mau mākou i nā ʻōlelo a nā mākua, “He makani maʻi kēlā.” No laila, mālama pono i ke kino. Inā mākou hele e ʻauʻau, hoʻi maila me ka lole ua pulu, ʻōlelo ʻia maila mākou, “Wehe i kēnā lole pulu. Komo i ka lole maloʻo. Mālama i ke kino!” A ʻo kekahi ʻano makani nō, he makani Heleulūlu. ʻO kekahi ʻano makani, he makani Pūhiohio. ʻIke ʻoe i kēlā ʻano makani i waho i ka moana. Ke hoʻomaka kēlā makani, a ʻike ʻoe i ka mimilo o ke kai. ʻIke ʻia nō kēlā ʻano makani i ka ʻāina. ʻIke ʻoe ma ka mimilo o ka lepo a he makani Pūhiohio kēlā. ʻO kekahi ʻano makani, ma kai mai. A inā pā mai ka makani ma kai mai, mai ke kai, pā i uka i ke kuahiwi. ʻAʻole kēlā he wā kūpono e hele ai i ka holoholo kahakai no ka mea, ʻo kēia makani ma kai mai, he makani ʻano hoʻonunui i ka nalu, i ke kai. Ke hoʻomaka mai ka nalu, na kēia makani e kākoʻo mai paha. Ma hope mai ke mahola ka nalu, mahola kēia nalu a pili i uka. No laila ʻaʻole kēlā he wā kūpono e hele ai i ka holoholo kahakai.
ʻO kekahi nō, nānā ʻia ke ao i ka lani, ʻIke au iā ʻAnakala Kaipo i kekahi manawa, i ke kakahiaka, ma mua o ka puka ʻana o ka lā. Hele akula ʻo ia ma mua o ka hale, i waho. E nānā ana ʻo ia i luna i ka lani. E hākilo ana ʻo ia. ʻĀ, he aha lā kāna mea i makemake ai e hana? A ma hope mai i kekahi manawa lohe aʻela au i ka ʻōlelo, “Ā, e mālie ana. He manawa maikaʻi kēia e hele ai i kahakai i ka ʻohi paʻakai.”
A ʻo kekahi hōʻailona nō o ko mākou wahi, ʻo ia hoʻi ʻo ka ʻoē a ke kai. Inā lohe ʻia ka ʻoē a ke kai ma Kaunaloa — i kekahi manawa lohe ʻoe i ka pahū o ka nalu i nā pali — ʻā, lohe ʻoe i kēlā, ʻā, he wā ʻinoʻino kēlā o ke kai. ʻO kekahi wahi nō ma mua pono o koʻu hale, ma Halehā, inā he wā ʻino o ke kai, hiki nō iā ʻoe ke lohe i ka pohā a ka nalu. I kekahi manawa lohe ʻoe i ka ʻolokaʻa ʻia o ka pōhaku e ka nalu. A inā ʻoe lohe i kēlā ʻano mau mea, ʻinoʻino ke kai. ʻAʻole kēlā he wā kūpono e hele ai i ke kahakai. ʻO kekahi nō, ma Kūpāpaʻu. He lae kēlā, ʻo ia hoʻi, lohe ʻoukou i kēlā wahi e kahe nei ka pele ma Kūpāpaʻu, ʻo ia kēlā wahi. Hiki nō iā mākou ke lohe i ka ʻoē o ke kai mai Kūpāpaʻu mai. I kēlā wahi wale nō e lohe ʻia ai ka ʻoē o ke kai. Akā ma ke ʻano o ka ʻoē ʻana o ke kai i maopopo ai i nā mākua. No ka mea i kekahi manawa, hōʻole aʻela ko mākou poʻe mākua, a lohe ʻoe i ka ʻōlelo, “Ā, e mālie ana.” A ma kekahi ʻano ʻoē ʻana o ke kai. Pehea lā i maopopo ai iā lākou? A lohe aʻela wau i ka ʻōlelo, “ʻĀ, e ʻinoʻino ana ke kai. E ʻino ana kākou.”
A ʻo kekahi hōʻailona, ʻo ia hoʻi, ʻo ke Kualau, ʻo ia hoʻi, ka ua kaʻi i ka moana. A lohe au i ka ʻōlelo ʻia, “Kualauʻōhua,” ʻo ia hoʻi ka manawa e pae mai ai ka ʻōhua. I koʻu wā liʻiliʻi aʻu e noho ana ma Punaluʻu, Kaʻū, ua hele au i kēia mea ʻo ke kāʻeʻe ʻōhua me kuʻu ʻanakē. Ma mua o ko mākou moe ʻana ua ʻōlelo maila ʻo ia iaʻu, “I ka lā ʻapōpō, e hele ana kāua i ka holoholo.” A ʻike akula wau i ka hoʻomākaukau, kona hoʻomākaukau i ka ʻupena kāʻeʻe ʻōhua. Hele akula, kiʻi akula he mau lālā, lau niu maloʻo, a waiho. A kakahiaka nui ma mua o ka puka ʻana o ka lā, hoʻāla maila ʻo ia iaʻu. ʻŌlelo maila ʻo ia iaʻu, “Hele kāua!” Hele akula māua. A kaualakō akula au i kēia mau lau niu maloʻo a ʻo ʻAnakē Heʻeia, paʻa nō ʻo ia i ke ʻeke me ka ʻupena kāʻeʻe ʻōhua. Hele akula māua a hiki i ke kai. A hele akula ma nā wahi poho wai pāpaʻu. A ʻike akula ʻoe i kēia poho wai, he mau puʻu pōhaku ua paepae ʻia, akā, ʻo kēlā ʻano, he imu kēlā. A ʻo kēlā puʻu pōhaku hoʻi, ʻo ia ka mea, kahi e holo ai ka ʻōhua. A hele akula māua i loko o kēia wai, hoʻomaka māua e kāpeku i holo hoʻi ka iʻa i loko o kēia imu. A laila, hoʻopili maila ʻo ʻAnakē i kāna ʻupena ma kekahi ʻaoʻao o kēia imu a aia au ma kekahi ʻaoʻao me kēia lau niu, a houhou akula wau i kēia lau niu i loko o ka puka pōhaku. A holo akula ka iʻa a komo i loko o ka ʻupena. A pēia e kāʻeʻe ʻōhua ai. A ʻo ka ʻōhua maikaʻi, ʻo ia hoʻi ka ʻōhua liko. ʻO ia kā mākou mea makemake, ʻōhua keʻokeʻo. ʻO ia ka manaʻo o kēlā e hele ai ma mua o ka puka ʻana o ka lā no ka mea ma mua ia o ka ʻai ʻana o ka ʻōhua. Inā māʻamaʻama, ʻai ka ʻōhua i ka limu paha, ʻo ia mau ʻano, a hāuliuli aʻela kēia ʻōhua. A nui ka ʻōhua a lilo i manini.
ʻO kekahi mea hoʻi e pili ana i ka ʻopihi. He hana nui ka ʻopihi ke kiʻi aku. ʻOiai he mea ʻono kēlā iā kākou, ʻeā? ʻO ke ʻano o ka ʻopihi, he ʻopihi ʻālinalina. ʻO kēlā ʻano ʻopihi, ʻano melemele kona ʻano. A ʻo kahi e loaʻa ai kēlā ʻano ʻopihi, ʻo kahi e poʻi mau ai ke kai. A ʻo ia nō ka mea ʻano hana nui nō e holo ai ʻoe i uka i kai, nānā i ka nalu, no ke kuʻi ʻana i kēlā ʻano ʻopihi. A ʻo kekahi o nā ʻopihi nō, ka ʻopihi kōʻele, he ʻopihi nunui. ʻO kekahi ʻano ʻopihi ka ʻopihi makaiauli a ʻo kēlā ʻano opihi, ʻaʻole nō e noho i kahi poʻi mau o ka nalu. Aia nō ua kaʻa maila i uka. Kaʻa mai i uka a ma laila nō e kau ai kēlā ʻano ʻopihi. A i ka wā ua, ʻo ka wā ʻeʻe kēlā o ka ʻopihi. A ʻo ka iwi ʻopihi o kēlā ʻopihi kōʻele, ʻo ia ka iwi maikaʻi no ka ihi ʻana i ka ʻai, ka ihi ʻana i ke kalo, ka ʻulu. ʻŌlelo ʻia mai, ke kau ka hōkū i ka pō, he manawa ʻeʻe kēlā o ka pipipi. ʻEʻe ka kūpeʻe. ʻO kekahi nō hoʻi, inā hua ka ʻulu, ʻā, ʻo ka hōʻailona kēlā o ke kau o ka heʻe pali. ʻO kekahi hōʻailona nō, inā pala ka hala, pua ka hīnano, ʻā, ʻo ka wā ʻiʻo kēlā o ka wana, ka hāʻukeʻuke. I kekahi manawa iā mākou e hele ana i ke kahakai, ʻike akula mākou i ka ʻau o ka naiʻa. ʻŌlelo ʻia maila iā mākou, “Inā ʻau ka naiʻa ma Hilo, ʻā, e mālie ana ke kai. Ke ʻau ka naiʻa ma Kaʻū, ʻā, e ʻinoʻino ana ka moana.” ʻO kekahi mea hōʻailona nō, ʻo ia hoʻi e pili ana i ka kumu wiliwili. Inā pua ka wiliwili, he wa nahu o ka manō, no laila inā ʻoe e noʻonoʻo ana e hele i ke kahakai, kūpono ʻaʻole hele i ka moana hohonu e hele ai i ka holoholo kahakai. A ʻo kekahi mea maikaʻi nō e maopopo ai ʻoukou, ʻo ia hoʻi, inā kū kou wāwae i ka kui o ka wana, hoʻokau ʻoe me kou mimi e hoʻopau ai i ka ʻeha. Maikaʻi kēlā! Ua kū koʻu wāwae i ka iwi o ka wana a ua holoi au me koʻu mimi a no ka nui o ka ʻeha, ua hoʻi au e hiamoe. I kuʻu ala ʻana aʻe, pau kēia ʻeha, ʻoiai aia nō kēia kui wana i loko o koʻu wāwae.
Eia nō he kanaka, kanaka lawaiʻa, ʻo kona inoa ʻo Kini ʻAkī. ʻŌlelo mai ʻo ia iā mākou, “He pepeiao nō ko ka iʻa. Ua hiki i ka iʻa ke lohe. No laila, inā ʻoe e hele ana i ka lawaiʻa, ʻōlelo ʻoe e hele ana ʻoe i ka holoholo.” A he wahi moʻolelo nō kēia, moʻolelo pōkole e pili ana i kēia mea. I kekahi lā, ua lohe au i koʻu mau hoahānau e kūkā ana ma waena o lāua, “ʻŌ, hele kāua i ka lamalama i kēia pō.” A i kuʻu lohe ʻana, makemake au e hele. No laila i kēlā ahiahi, ua hoʻomākaukau lāua e hele a ua uhai au iā lāua. A e hele ana mākou i ke kahakai, ka pali kahakai a noho liʻiliʻi ma laila. A pōʻeleʻele hoʻā ʻia ka lamalama. A ʻo wau me ke kukuihelepo nō hoʻi, uhai akula wau iā lāua. Hele akula mākou i ka lamalama. ʻAʻohe lōʻihi ma hope mai, poʻi ʻia lāua e kēia nalu. Pio kēia lama. A ʻōlelo mai lāua, “ʻŪ, pono kākou e hoʻi!” E hoʻi ana mākou. Hoʻi aku nei mākou a puka i ka hale. ʻIke mai nei ʻo ʻAnakē Luika a nīnau mai nei iā mākou, “A pehea mai nei kā ʻoukou holoholo?” ʻŌlelo aku nei kēia mau hoahānau, “ʻAʻohe mea i loaʻa! ʻAʻohe mea hoʻokahi i loaʻa!” ʻŌlelo mai nei ʻo ʻAnakē Luika, “Pehea aneʻi? I ka hale nei nō ua pau iā ʻoukou, ʻĀ, 'Hele ana i ka lamalama, hele ana i ka lamalama.' Lohe ʻia maila nō. Hele mua aku nei kēlā poʻe, hoʻokuke ʻia aku nei ka ʻaʻama. ʻO ia nō ko ʻoukou mea i hoʻi nele mai nei.”
Pehea lā? ʻO ka pili paha kēia o kēia moʻolelo i ka mea a Kini ʻĀkī i ʻōlelo ai. He pepeiao nō ko ka iʻa. ʻO kekahi ʻano hana lawaiʻa nō, ʻo ia nō ke kāmākoi, ke kiloi ʻupena, ka ʻō iʻa, ka holo waʻa.
No nā meakanu e like me ka ʻuala, ka maiʻa, nānā ʻia ma ka mahina a i ka wā kūpono lohe akula au iā ʻAnakē mā i ka ʻōlelo, “ʻĀ, manawa kūpono kēia e kanu ai i ka ʻuala paha, i ka maiʻa paha.” Inā hua mai ka ʻuala, ka maiʻa, nunui.
A no ke ʻano o ke kai, he mau ʻano kai nō e like me ke kai make. A ʻo ke kai make, i kekahi manawa ʻōlelo ʻia ʻo ke kai pilau no ka mea ke maikaʻi loa ke kai, hele ka limu, ka ʻopihi, ka pipipi, ʻo ia mau ʻano, hele a maloʻo. No laila nui ka pilau, ke hele ʻoe ma ka ʻaekai a kuakea ka pali kahakai. ʻO kekahi ʻano kai nō, he kai hohonu. ʻO kekahi he kai ʻōpihapiha. ʻO kekahi ʻano ke kai hōʻeʻe, kaiapele. No laila ua ʻōlelo ʻia maila iā mākou, “Inā ʻoe hele i ke kahakai, akahele ka hele ʻana. Mai huli ke kua i ke kai!”
A ʻo kēia kekahi manaʻo nō, ʻo ia hoʻi e pili ana i ke ōlaʻi. I kekahi manawa, inā ōlaʻi lohe nō mākou i ka halulu a he hōʻailona kēlā e ōlaʻi ana. ʻO kēlā ʻano halulu ke lohe ʻe, kohu mea he kalaka nui paha e holo mai ana, akā lohe ʻia kēia halulu ma lalo mai o ka honua. A inā ʻoe lohe i kēlā, he mau kekona ma hope mai, hoʻomaka e ʻoni ka honua. A ʻo ia ihola nā ʻano hōʻailona i kamaʻāina iā mākou a ʻo ka palena kēia o kēia moʻolelo.

Moʻolelo 8. ʻO Ka Lāʻau Lapaʻau
A Me Ka Hoʻoponopono

Ka Lāʻau

ʻOiai ua hānau ʻia au a ua hānai ʻia au ma ke ʻano mai nā kūpuna mai, no laila, ua ʻumikūmāhiku oʻu makahiki i ka mua loa o koʻu ʻike ʻana i ke kauka. Ua piʻi mākou, kuʻu makuahine a me ʻAnakē Luika mā i Poupou, Poupou Uka, e noho ai he mau lā no ka mahiʻai ʻana. A loaʻa iaʻu ka ʻeha ʻūmiʻi ma kʻu iwi ʻaoʻao. Hoʻokau ʻia au ma luna o ka lio. Hoʻihoʻi maila koʻu makuahine iaʻu i ka hale. ʻO koʻu manaʻo, e lawe ana ʻo Māmā iaʻu e ʻike iā ʻAnakē Maka i Pāhoa. He wahine hoʻoponopono ʻo ia. Akā a hōʻea māua i ka hale, e noho ana koʻu makuakāne. I kona ʻike ʻana iaʻu, hoʻokau ʻo ia iaʻu ma luna o kona kaʻa. Lawe ʻo ia iaʻu i ʻŌlaʻa, i kahi hāʻawi lāʻau o ka mahikō. Ma laila ʻike ke kauka iaʻu. A kauoha ke kauka e lawe ʻia wau i ka haukapila i Hilo. Noho au i ka haukapila, a ʻoki ʻia wau. ʻIke ʻia koʻu pilikia he naʻaumoa. ʻO ka makamua loa kēia o koʻu ʻike ʻana i ke kauka a me ka haukapila.
Ma mua o kēlā manawa, inā loaʻa mākou i ka maʻi, ʻo ka lāau Hawaiʻi nō ka mea e hāʻawi ʻia iā mākou. ʻO ka lāʻaū maʻamau no ka manawa ʻōmaʻimaʻi inā ʻeha ka puʻu, ʻo ka ʻuhaloa. He lāʻau maikaʻi kēlā. ʻO ka muʻo kūawa he lāʻau no ka nahunahu o ka ʻopū a i ʻole ka hī. ʻO ka noni, he lāʻau hoʻoikaika. ʻO ke kukui maka, no ka ʻea. ʻO ka wai o ka niu haohao, no ka hoʻohemo ʻana inā he pōhaku i loko o ke au. ʻO ke kolī, he lāʻau hoʻonahā. A pēia wale aku.
Eia nō kekahi ʻano hana hoʻōla, ʻo ka hoʻopūloʻuloʻu, hoʻopūloʻuloʻu me ka maile hohono, a i ʻole ka lau maloʻo o ka palepīwa. ʻO ia hoʻi, inā he pīwa a i ʻole inā paʻa pū ka umauma, ʻā, hana ʻia ka hoʻopūloʻuloʻu. No ka uhahemo, i ke awakea, inā wela ke one, ʻeli ʻia he lua a noho ʻoe i loko o kēlā lua. ʻO ka laukahi, hoʻomehana ʻia ka lau, a laila hoʻokau ʻia i luna o ka maʻihēhē. A i ʻole, inā he ʻeha palahēhē, pēia e hoʻohemo ʻia ai ka palahēhē. ʻO ka lau lāʻī, hoʻohana ʻia nō no ka ʻeha o ke poʻo a i ʻole no ka hoʻēmi pīwa. ʻO ka lau maloʻo o ke koʻokoʻolau, a i ʻole ka māmaki, kupa ʻia i kī i mea hoʻoikaika kino.
Inā ʻano nui ka maʻi o ke kanaka, hāʻawi ʻia ka lāʻau lapaʻau, ma ke ʻano kuʻuna. Loaʻa nō nā lula ma ke ʻano o ka ʻohi ʻana o ka lāʻau, ke ʻano o ka hana ʻana o ka lāʻau. ʻO ke ʻano o ka ʻai ʻana o ka lāʻau, ma ke kualima. A piha ke kualima, hana ʻia ke pani. Ma mua o ka ʻai ʻana o ka lāʻau, hana hoʻoponopono, ʻo ia hoʻi, mihi a me ka pule hoʻomaikaʻi. Inā he maʻi pilikia loa, hele ʻia e ʻike i ke kahuna lapaʻau. E hana ʻia ka lāʻau e like me kāna mea i haʻi ai, i holopono nā hana. Inā paʻewa ka hana ʻana, ʻaʻole nō e holopono ana ka hana o ka lāʻau. Mālia paha, ua haʻi ʻia mai e kiʻi i ka pua koali; mālia paha ma mua o ka puka ʻana o ka lā; mālia paha ʻo ka pua e huli ana i ka hikina o ka lā. ʻO ia mau ʻano.
ʻO nā ʻano lau nahele ʻē aʻe e hana ʻia ai ka lāʻau, ʻo ia nō, ka liko ʻōhiʻa, ka pōpolo, ka haʻuōī, a nui wale aku. I kekahi manawa, ua ʻānoni ʻia ka lāʻau me ke kō, a i ʻole ka paʻakai kahakai. Hana ʻia ma ka ʻapu — ka maʻamau o ka māhele lāʻau — no ʻelima lā, hoʻokahi manawa o ka lā, i ke kakahiaka ma mua o ka ʻai ʻana. Ma mua o ka ʻai ʻana o ka lāʻau, pule ʻia ka pule hoʻomaikaʻi a me ka pule mihi. A ʻai ʻia ka lāʻau a piha ke kualima. ʻĀ, ʻai i ke pani. Mālia paha ua haʻi ʻia mai i ka manawa o ke kuhikuhi ke ʻano o ke pani. Mālia paha he hua moa kupa ʻia a i ʻole he ʻano iʻa. A e ʻai ana ʻoe a pau pono kēlā pani.
Aia nō kekahi ʻano lāʻau e haʻi ʻia i loko o ka moeʻuhane. Ua ʻike au i kēlā ʻano. No ka mea, ma hope o koʻu hānau ʻana i kaʻu keiki helu ʻehā, ua oki loa koʻu kino, ʻōmaʻimaʻi au. Ua hele mai koʻu māmā e kiʻi iaʻu me kaʻu mau keiki i hiki iā ia ke kōkua iaʻu, ma ka mālama i kaʻu mau keiki me aʻu pū. Hoʻokahi lā e hiamoe iki ana au, a loaʻa iaʻu ka moeʻuhane. Ala au a haʻi aku nei au iā Māmā i kaʻu moeʻuhane. ʻO ia hoʻi, i loko o kaʻu moeʻuhane, hele mai nei kēia kanaka. A i loko o kona poli he pūʻā lāʻau ʻihi, ke ʻihi me ka pua ʻākala. Hāʻawi mai ʻo ia iaʻu i kēlā pūʻā ʻihi. Ala au. Kākaʻikahi koʻu manawa e moeʻuhane ai. No laila, haʻi aku nei au i kaʻu moeʻuhane iā Māmā. Pane mai nei ʻo ia, “Auē, ʻO kāu lāʻau kēlā. Hele kākou e kiʻi i kāu lāʻau.” A hele ana mākou, ʻohi ʻihi a loaʻa, hoʻihoʻi i ka hale. A hoʻokaʻawale ʻo Māmā i ka lau maikaʻi a kaulaʻi ʻia; a maloʻo, kupa ʻia i kī. Mai kēlā manawa mai ʻo ia wale nō kaʻu wai e inu ai, ke kī o ka wai ʻihi. ʻO ia ka wai e kupa ʻia ai kaʻu meaʻai, ʻo ia ka wai e hoʻowali ʻia ai kaʻu poi. Pēia au i ʻai ai i kaʻu lāʻau a hala he mau mahina paha. Ma hope mai, hoʻomaka au e ʻono i ka ʻai; maikaʻi maila koʻu olakino; pau koʻu ʻōmaʻimaʻi. ʻŌlelo mai ʻo Māmā, “ʻAʻole e maikaʻi inā hoʻohui ʻia ka lāʻau a ke kauka me ka lāʻau lapaʻau. No laila inā he lāʻau lapaʻau kāu e ʻai ana, ʻo ia wale nō ka lāʻau e ʻai ai.”
Aia nō kekahi ʻano lāʻau, ʻo ka lāʻau kāhea — no ka iwi haʻi, me ka maui, a i ʻole ka iwi pahemo. ʻO ke keiki a koʻu kaikunāne, ua pahemo ka iwi o kona lima — ua nui kona ʻehaʻeha. A aia lākou i Hilo kahi i noho ai. No laila, ua noho ʻo ia i ka hale a ua hele mai kona makuahine i Kalapana e ʻike ai i kekahi wahine, he Hawaiʻi, e hoʻoponopono no ka pilikia o kāna keiki. Ua maopopo ʻia e pili ana i kēia wahine i Kalapana no kona ʻike e pili ana i ka lāʻau kāhea. No laila, hui lāua, walaʻau pū. He mau lā ma hope mai ua ola ka iwi pahemo — pau ka ʻehaʻeha. I ka manawa i hoʻomaka ai ʻo ʻAnakē Luika i kona hoʻokiʻo ua nui kona heʻe koko, malule ʻo ia. Ua hana ʻo ʻAnakala Kaipo, kāna kāne, i lāʻau Hawaiʻi. Ua hele ʻo ʻAnakala Kaipo i Kupahuʻa e kiʻi i ka lepo ʻalaea. A ua hele au me ia. I Kupahuʻa, ma kekahi pali haʻahaʻa, he ana liʻiliʻi. Ma ka paia o ke ana ka lepo ʻalaea. Maʻemaʻe kēlā ana. Kopekope māua i ka lepo ʻalaea me ka iwi ʻopihi. A hoʻokomo i loko o ka pūʻolo. ʻIke au iā ʻAnakala e hana ana i ka lāʻau i ka hale — ka lau nahele, ka paʻakai me ka lepo ʻalaea. Hana ʻo ia i ka lāʻau a pau. Hāʻawi ʻo ia iā ʻAnakē. ʻO ia kāna lāʻau e ʻai ai. Ma hope mai ua pau ka heʻe koko o ʻAnakē.
Eia nō kekahi, ua maʻi ʻo ʻAnakē Kanoe, a lawe kāna kāne ʻo ʻAnakala ʻOulu iā ia e ʻike i ke kauka. A ua haʻi ʻo Kauka Irwin iā lāua he maʻi ʻaʻai i loko o ka ʻōpū o ʻAnakē. A ua ʻōlelo ke kauka e ʻoki — a ua hōʻole lāua. Ua hele lāua e ʻike i kekahi kahuna lapaʻau i ʻŌlaʻa. Ua ʻōlelo ke kahuna lapaʻau iā ʻAnakala ʻOulu i kāna mea e hana ai. Kiʻi i ka lāʻau Hawaiʻi. ʻIke mau wau iā ʻAnakala, kau ʻo ia ma luna o kona lio, hele ʻo ia i ke kuahiwi a i ʻole i ke kahakai e huli ai i ka lau nahele no ka lāʻau a ʻAnakē. ʻIke au iā ʻAnakala i ka hoʻomākaukau i ka lāʻau a hāʻawi iā ʻAnakē Kanoe e inu. Ma hope mai, ua ola maikaʻi kona kino, ʻo ʻAnakē Kanoe, a ua lōʻihi nā makahiki i ola ai ʻo ia.

ʻO Ka Hoʻoponopono

I ka wā aʻu e noho ana me koʻu ʻohana, i koʻu wā ʻōpiopio, nui nā mea aʻu i ʻike ai a i lohe ai e pili ana i ka hoʻoponopono. He nui nā lula maʻalahi — inā ʻoe e hele i ke kahakai a i ʻole i ke kuahiwi, a i ʻole i ka home, e hana maikaʻi ʻoe i nā pōkiʻi me nā poʻe ʻē aʻe. ʻŌlelo mai koʻu makuahine iaʻu, “Mai hanaʻino iā haʻi. No ka mea, aia ko lākou ʻaumakua ke kiaʻi maila iā lākou. Inā ʻoe e hana hewa ana iā haʻi, ma hope nō e loaʻa ana ka hoʻopaʻi iā ʻoe.” ʻŌlelo mai koʻu makuahine iaʻu, “ʻOiai ua hala ko kākou mau kūpuna, aia nō lākou ke kiaʻi maila iā kākou. ʻAʻole hiki iā kākou ke lohe a i ʻole ʻike iā lākou. Akā hiki iā lākou ke ʻike me ka lohe iā kākou.” No laila, ʻO kā kākou mea e hana pono ʻole ana i ke kanaka, ʻo ka hopena, e ili ana ka hewa ma luna o kākou — mālia paha ʻo ka maʻi, a i ʻole ka ulia pōʻino. Inā pēlā, pono e hoʻoponopono ʻia, i maopopo ʻia ke kumu o ka pilikia — inā ma waena o ʻelua paha poʻe a i ʻole ma waena o ka ʻohana a i ʻole ma waena o ka pūʻulu. Ma mua o ka hoʻomaka ʻana o ka hoʻoponopono, pono e loaʻa he alakaʻi. ʻO ke kupuna nō ka mea kūpono no ke alakaʻi. A e ʻāpono nā poʻe a pau i ka hana hoʻoponopono. E hui pū, kūkā i ka pilikia a pau ka hihia, mihi aku mihi mai, a huikala ʻia nā pilikia. Pau kēlā, hoʻopau ʻia me ka pule, ʻo ia hoʻi, ka pule hoʻopau.
No ka hele ʻana e ʻike i ke kahuna hoʻoponopono, i kekahi manawa, hele nō no hoʻokahi wale nō manawa, a hiki ke hoʻoholo ʻia ka pilikia. I kekahi manawa, he mau hele ʻana. Hoʻomanaʻo au i ka manawa i loaʻa ai ʻo Māmā i ka maʻi. Ua hele ʻo Māmā e ʻike iā ʻAnakē Maka, i Pāhoa. Naʻu i kalaiwa ke kaʻa a lawe au iā Māmā i ka hale o ʻAnakē Maka. I kekahi manawa inā he moeʻuhane kā Māmā, haʻi akula ʻo ia i ke kahuna. Wehewehe maila ke kahuna i ka moeʻuhane. I kekahi manawa ma ka moeʻuhane e loaʻa ai ka manaʻolana e pili ana — inā he hewa, a i ʻole hōʻea mai ka ʻuhane — kāhea ʻia kēlā he makani. Inā e hōʻea mai ana ka makani, ʻōlelo aʻela ke kahuna iā Māmā, “Ā, eia mai ke kolohe.” ʻO ke kolohe, ʻo ia hoʻi ka inoa o ko mākou ʻuhane kiaʻi. Walaʻau akula ke kahuna i ka ʻuhane, me ke ʻano minoʻaka, a i ʻole ʻakaʻaka — kohu mea e walaʻau ana ʻo ia i kekahi poʻe. Kohu mea e hoʻolohe ana ʻo ia i ka pane paha. Aia naʻe hoʻokahi wale nō leo aʻu e lohe nei, ka leo o ke kahuna. Ke walaʻau nei ʻo ia i ka makani e pili ana i ka maʻi o Māmā me ka moeʻuhane. ʻAno lōʻihi kona walaʻau ʻana me ka makani, a laila huli maila ke kahuna, kūkā me Māmā. A pau, walaʻau hou ʻo ia me ka makani. A huli aʻela ke kahuna, ʻōlelo iā Māmā, “Pehea ʻoe me kou kaikunāne?” ʻŌlelo aʻela ʻo Māmā, “ ʻAe...” ʻO ko lāua hoʻopaʻapaʻa, ko lāua kūʻē. ʻŌlelo ʻia iā Māmā e pono ʻo ia e hele e ʻike e mihi i kona kaikunāne. Walaʻau aʻela ke kahuna, “ʻĀ, ke hoʻi ala ke kolohe. Ua pau ka pilikia.” A ua hele ʻo Māmā e hana i ka mea i haʻi ʻia mai iā ia. A ua ola kona maʻi. A ua maikaʻi ka noho ʻana me kona kaikunāne. No laila ua holopono nā hana — ua mihi, ua kala, ua ʻoki ʻia nā pilikia.
I kekahi manawa, he hana mihi hōʻeha ma ke ʻano hoʻokē ʻai — mai ke kakahiaka a hiki i ke awakea ʻaʻole meaʻai, ʻaʻole wai. He manawa haipule me ka noʻonoʻo. Mālia paha ʻo ka hoʻokē ʻai he mau lā. Aia nō i ke ʻano o ka nui o ka pilikia.
No laila, inā he maʻi ke kanaka, hāʻawi ʻia ka lāʻau lapaʻau. Inā mau ka maʻi, a laila, hele ʻia i ke kahuna hoʻoponopono. I kekahi manawa ua mau nō ka maʻi, ua lohe au i ka ʻōlelo ʻia, “ʻAʻole ʻo ia i ʻōlelo me ka pololei i kona hewa. Ua ʻauʻa nō paha ʻo ia i kekahi mau manaʻo.” A i ʻole, “ʻAʻole i ʻoiaʻiʻo ka mihi ʻana, ke ʻoki ʻana.”
Inā hāʻule he mea ʻōpiopio, he mea kaumaha loa kēlā. Inā hāʻule i ka wā ʻelemakule, ka wā luahine, he mea i ʻāpono ʻia kēlā. ʻO ka palena kēia o ka moʻolelo.

Moʻolelo 9. Moʻolelo O Pele A Me Ka ʻŌhelo

ʻO kaʻu moʻolelo e haʻi aku ana au iā ʻoukou, ʻo ia hoʻi e pili ana iā Pele a e pili ana i ka hua ʻōhelo. Lohe au i ka ʻōlelo ʻia i kekahi manawa ke ōlaʻi, “ʻĀ, e hoʻi mai ana ka wahine i ka lua,” a ʻo ka wahine hoʻi, ʻo ia nō ʻo Pele, a ʻo ka lua, ʻo ia nō ʻo Halemaʻumaʻu. Ua ʻōlelo ʻia mai iaʻu, he ʻelua ʻano pele, ʻo ia hoʻi ka pele kamaʻāina a me ka pele malihini. ʻO ka pele kamaʻāina, ʻo ia ka pele e ʻā ana i Halemaʻumaʻu, a ʻo ka pele malihini, ʻo ia ka pele ʻauana, hū ma ʻō ma ʻaneʻi, kahe ma ʻō ma ʻaneʻi. ʻO ia nō paha kēia pele a kākou e ʻike nei i kēia lā.
I koʻu wā ʻōpiopio, ua lohe au e pili ana i ka hua ʻōhelo. ʻŌlelo ʻia maila e nā mākua iā mākou, “Mai ʻai i ka hua ʻōhelo, na Pele wale nō kēlā!” A hoʻokahi manawa i ʻā ai ka pele i Halemaʻumaʻu, a ua hele mākou e ʻike. ʻO ka ʻōhelo hoʻi, ulu ma ka lua pele ma kaʻe o ke alanui. Nui ʻino. A hele aku nei mākou a kokoke i ka lua. Kū ke kaʻa. A hele mākou e ʻohi lālā me ka hua ʻōhelo. ʻŌlelo maila ʻo ʻAnakē Luika, “E hāʻawi ana kākou i kēia ʻōhelo he makana na Pele. ʻO kāna mea makemake kēia, ʻo ka hua ʻōhelo.” No laila ua hele mākou a Halemaʻumaʻu a ua kiloi mākou i nā ʻōhelo i loko o ka lua ahi.
A i kekahi wā i ʻā hou ai ka pele, ua ʻōlelo mai koʻu makuahine iaʻu, “I ka lā ʻapōpō, e hele kākou i ka lua pele, e holoholo.” A i ke ala ʻana aʻe i ke kakahiaka, ʻōlelo aku nei au i kuʻu makuahine, “Ua loaʻa iaʻu ka maʻi wahine.” Aʻōlelo mai koʻu makuahine iaʻu, “ʻĀ, ʻaʻole hiki iā kākou ke hele i ka lua pele. Aia a pau kou maʻi wahine.” Nīnau aku nei au, “No ke aha hoʻi?” A ʻōlelo mai nei koʻu makuahine iaʻu, “Haumia ʻoe! No laila ʻaʻole kēia ʻo ka manawa e hele ai a kokoke i ka lua pele.” No laila ua hoʻopaneʻe ʻia ko mākou alahele. A pau koʻu maʻi wahine ʻā, hele ana mākou i ka holoholo i ka lua pele. ʻO wau, ʻo kaʻu poʻe keiki ʻehā, me koʻu makuahine, me koʻu kaikunāne. Hele aku nei mākou a hiki i ʻŌlaʻa. I kēia manawa hoʻi ke kapa ʻia nei kēlā ʻo Keaʻau. A ʻōlelo mai nei ʻo Māmā, “E kū aku ke kaʻa ma ka hale kūʻai.” A hele aku mākou a ka hale kūʻai, kū ke kaʻa, a komo aku nei ʻo Māmā i loko o ka hale kūʻai. Uhai aku nei au iā ia a ʻike aku nei au iā ia. E kūʻai ana ʻo ia i ʻōmole kini — he ʻōmole nui a he ʻano kini maikaʻi. ʻŌlelo aku ʻo Māmā i ka mea o kēlā hale kūʻai, “E ʻōwili mai i kēlā ʻōmole i makana.” A ʻōwili ʻia maila me ka pepa makana. A ua lawe mai ʻo Māmā i mau lau lāʻī; i loko o ke kaʻa nō, kahi i waiho ʻia ai. A kau aku nei māua i luna o ke kaʻa. ʻŌwili mai nei ʻo Māmā i kēlā mau lāʻī ma waho o kēlā pūʻolo i loaʻa maila iā ia mai loko mai o ka hale kūʻai. A hele aku nei mākou i ka lua pele. A hōʻea mākou i Halemaʻumaʻu, a hele akula ʻo Māmā a i ke kaʻe o ka lua. A kūlou kona poʻo no ka wā pōkole. A pau, ʻā, kiloi ʻo ia i ka pūʻolo makana, ʻo ia hoʻi kēlā ʻōmole kini, i loko o ka lua. He mau minuke ma hope mai, puhi ʻia maila e ka makani he mau ʻāpana pepa mai loko mai o ka lua. A ua like kēlā pepa me ka pepa i ʻōwili ʻia ai ka makana, ka ʻōmole kini. A ua ʻike au. A ʻōlelo aʻela ʻo Māmā, “ʻĀ, ua ʻapo maila ʻo ia i ka makana.” ʻAe, ua ʻikemaka au i kēia.
A e pili ana hoʻi i ka ʻōhelo, ʻaʻole nō au i ʻai i ka ʻōhelo a hiki i ka piha ʻana iaʻu he kanaono makahiki a ʻoi. Ua hāʻule koʻu makuahine a ua hoʻomaha loa au a e noho ana au ma Kapaʻahu. Hoʻokahi lā, komo mai nei i kuʻu home he mau hoaaloha haole, a ʻōlelo mai iaʻu, “E lawe mai i pola i hāʻawi aku māua iā ʻoe i hua ʻōhelo. I ka lua pele aku nei māua, i ka ʻohi ʻōhelo. Nui ʻino ka ʻōhelo a e hana pai ana māua, hana kele. No laila, e hāʻawi aku ana māua iā ʻoe i kekahi ʻōhelo nāu.” A i kēlā manawa, ua hāʻupu au i ka mea i ʻōlelo ʻia mai iaʻu i koʻu wā ʻōpio, ʻo ia hoʻi, ʻaʻole e ʻai i ka hua ʻōhelo. No laila ua hōʻole aku wau i kuʻu mau hoaaloha. ʻAʻole naʻe au i haʻi i koʻu manaʻo. Ma hope mai, ua noʻonoʻo nui au. Inā hiki i koʻu mau hoaaloha ke ʻai i ka ʻōhelo, ʻaʻohe he pilikia. No laila, pehea hoʻi e hiki ʻole ai iaʻu ke ʻai, ʻoiai ua hala koʻu makuahine ka mea i ʻōlelo mai iaʻu he kapu ka ʻōhelo? No laila, ua kaukau wau i koʻu makuahine, ua hala ʻo ia, ua hala nā kapu. A ma hope mai ua hele au e ʻohi ʻōhelo. Hoʻi mai ana au a ka hale. Kupa au, hana au i kele. A ua ʻai au me ke ʻano kānalua nō i loko o koʻu noʻonoʻo. A ua pule au i ka Makualani a ua hoʻomau koʻu ʻai ʻana i ka ʻōhelo. A i kēia manawa hoʻi ua pau kēlā ʻano noʻonoʻo, kānalua, ʻoiai i kēia manawa, ke hana ʻia nei ka ʻōhelo i pai, i kele. I loko o nā hōkele, ke kūʻai ʻia nei. ʻAe, he au hou kēia. Ua hala nā mea kahiko. ʻO ka palena kēia o kēia moʻolelo.

Moʻolelo 10. Hoʻomanaʻo ʻAna Iā Wahaʻula

Ua hānau ʻia au a ua noho paʻa au ma lalo o ke aka o Wahaʻula, no ka mea ua kokoke ka home o koʻu ʻohana i kēlā heiau kahiko. Aia kēlā heiau i kēlā wahi i kapa ʻia ʻo Kaʻuka. Ua kūʻai koʻu makuakāne i kēlā ʻāina a ua mālama mākou i kēlā wahi. No laila, he kamaʻāina au a he kupa no kēlā wahi. ʻO ia nā lā aʻu i mahalo nui ai.
ʻO kēlā mau wahi aʻu i haʻi ai ma kaʻu mau moʻolelo, ʻaʻohe i kēia wā, koe nō ʻo Wahaʻula Heiau. ʻO Kapaʻahu a me nā wahi ʻē aʻe, ua uhi ʻia e Pele i kēlā hū ʻana mai, mai Puʻuʻōʻō mai. ʻO ia ka wā i uhi ʻia ai koʻu hale, i loko o Nowemapa, makahiki ʻumikūmāiwa kanawalukūmāono, ka lā ma mua o ka Lā Hoʻomaikaʻi. Hoʻomanaʻo aʻela au i nā mea a kuʻu makuahine i ʻōlelo mai ai iaʻu, “Inā e hele mai ʻo Pele a uhi i ka ʻāina, hāʻawi iā ia i ka ʻāina, no ka mea nāna nō i hana i kēia ʻāina. E mau loa ana ʻo ia ma ʻaneʻi nei. ʻO ʻoe a me aʻu, noho manawa wale nō kāua ma ʻaneʻi nei.” A laila, nīnau aku au iā ia, “Pehea ka hale?” Pane mai ʻo ia, “Hāʻawi iā ia.”
No laila, ua hiki mai ka manawa, ua hū ka pele, a ua lawe ʻo Pele i nā mea a pau. Akā, pehea ka luku, ka lauahi o Pele, ua ʻike au i kekahi manawa i kona nani, ke kupaianaha a me ka ʻeʻehia, i kona mana. Mai Puʻuʻōʻō mai kēia kahe ʻana o ka pele a ʻau i ke kai. Ua manaʻo mākou e uhi ʻia ana ʻo Wahaʻula keiau, no ka mea uhi ʻia nā mea a pau. Mau ke kahe ʻana o ka pele a pili, a kaʻapuni ʻia ka pā pōhaku o ka heiau. Aia naʻe ʻo loko o ka pā heiau, ʻaʻole i hoʻopā ʻia. Mau ke kahe ʻana o ka pele a hōʻea i ke kai. I koʻu lohe ʻana, ʻaʻole i uhi ʻia ʻo Wahaʻula Heiau, kohu mea ua kāpae mai ʻo ia i koʻu ʻiʻini. Ua nīnau au i loko oʻu, “Pehea lā kēia, no ke aha lā? ʻAno kupaianaha.”

Ma muli o koʻu ʻimi ʻana i ke kumu manaʻo e pili ana i kēia heiau, ua heluhelu au. Mai kinohi mai, ua hele mai ke aliʻi nui Pili a me ke kahuna nui Paʻao i Hawaiʻi nei, mai ka Pākīpika Hema mai, i loko o ka makahiki ʻumikūmāhā kanahākūmākahi A.D. A ua lawe lāua i nā hana o kēia aupuni. Ua ʻike lāua e pono e kūkulu ʻia ʻekolu heiau no ko lākou akua mana, ʻo ia hoʻi ʻo Kū, i hoʻopae ʻia mai e lāua. ʻO ke ʻano mōhai a ko lāua akua, ʻo ia hoʻi ka mōhai kanaka. Kūkulu ʻia ʻekolu heiau luakini, ʻoia nō ʻo Wahaʻula, aia i Puna, ʻo Moʻokini, aia i Kōhala, a me Hikiau, aia i Kealakekua, Kona. Ua haʻi ʻia ma ka moʻolelo, ma kahi o ka ʻelima haneli ka nui o ka mōhai kanaka i mōhai ʻia i Wahaʻula Heiau. ʻO ka mōhai hope loa, ma kahi ia o ka makahiki ʻumikūmāwalu ʻumikūmāiwa.
E hoʻomanaʻo mau ʻia ana au e kuʻu makuahine a me nā kūpuna i ka mana o kēlā wahi, aia nō a hiki i kēia wā. Ua maopopo ʻia e lākou. Hoʻokahi lā ua hele au ma laila, a ua lohe au i ka ʻō mai nā kūpuna mai. ʻO koʻu makuahine, ua hānau ʻia ʻo ia a ua noho paʻa ʻo ia i Kapaʻahu. Haʻi mai ʻo ia iaʻu ʻo Wahaʻula, he puʻuhonua nō. Inā ua hana hewa ke kanaka a e alualu ʻia ana ʻo ia no ka hoʻopaʻi, inā ʻo ia e holo a hoʻopā i ka pā pōhaku e kaʻapuni ana i ka heiau, ma ka ʻaoʻao ma Kaʻū, ua pākele ʻo ia mai ka hoʻopaʻi ʻia.
Ma hope o ka pau ʻana o ke kahe o ka pele ma Kapaʻahu, ua ʻae mai ka ʻOihana Pāka Pekelala i ka poʻe e hele e mākaʻikaʻi iā Wahaʻula. Ua nui koʻu ʻiʻini e ʻike hou iā Wahaʻula no hoʻokahi manawa i koe. I loko o ʻAukake, lā iwakāluakūmālima, makahiki ʻumikūmāiwa kanaiwakūmākahi, ua hele au me ka hana nui, ma luna o ke ʻaʻā me ka pāhoehoe, a hiki i kuʻu ʻike ʻana iā Wahaʻula. Hauʻoli au i kuʻu ʻike hou ʻana, me ka kaumaha pū a me ka ʻāpono. No laila, ua kau koʻu manaʻo e kākau i ka moʻolelo a me ka hoʻomanaʻo ʻana iā Wahaʻula.


Kiʻi 13. ʻO Wahaʻula, he heiau luakini, ma mua o ka uhi ʻia ʻana e ka pele.


Aloha Wahaʻula

Mai ka wā kahiko mai
Ua lawe ʻia mai ʻoe
Me kou mana
I Kaʻuka nei
Mai ka mokuʻāina Pākīpika
Ua pau kāu hana.
Ua hoʻopuni ihola ʻo Pele iā ʻoe
Me kona kapa ʻula, me ke ʻaʻā.
Ke hoʻohiamoe nei ʻo ia iā ʻoe
Me kou mana

Aloha Wahaʻula.

Kiʻi 14. ʻO Wahaʻula, he heiau luakini, ma hope o ka uhi ʻia ʻana e ka pele.",0,2023-07-16 00:03:47,2023-08-15 13:12:55.336220,1,5
9,d72f81ee-1628-4c3d-81a3-4776718775f6,Ka Leo Hawaiʻi 002: Hattie Au  (1972-03-14),"00:07 Hui Aloha ʻĀina Tuahine
 > Hui Aloha ʻĀina Tuahine he inoa
 Hui Aloha ʻĀina Tuahine, ʻeā ʻeā
 Ka hui nō ka ʻoi ma ke Kulanui o Hawaiʻi
 Hui Aloha ʻĀina Tuahine, ʻeā ʻeā

00:47 KS ## ʻAuhea ʻoukou e nā makamaka.  E hoʻolohe mai iā mākou, nā ʻōpio o ke Kulanui o Hawaiʻi.  E lohe ana ʻoukou i nā mea e pili ana i nā hana, a me nā ʻike o nā kūpuna i aloha nui ʻia.  E hoʻolele ana Ka Leo Hawaiʻi i nā Poʻalua o kēlā me kēia pule ʻelua.  E hoʻomaka ana kēia hoʻolele leo i
01:22 kēia manawa, ka hola ʻewalu o ke ahiahi.
01:23  @ < Maui Chimes 
03:23 h:PU  Welcome to Ka Leo Hawaiʻi. The first tape of the student portion of tonight's presentation of Ka Leo Hawaiʻi consists of a dialogue between a Maui girl and a visiting friend of hers.  The conversation centers around various places on the island that they hope to visit.  They will first discuss Nā Wai ʻEhā or the Four Waters, namely, Wailuku, Waiehu, Waiheʻe, and Waikapū.  ʻĪao Valley, Lāhaina, and Hāna as 
03:59 well as other well-known areas are also mentioned.
04:00 h:MA   Ka Mokupuni ʻO Maui:
 Aloha e Manu.  Hauʻoli au i kou hiki ʻana mai i Maui nei.  He lā maikaʻi kēia no ka mākaʻikaʻi ʻana.
04:13 h:KA1 ʻAe.  E hele mākaʻikaʻi nō kāua.  Makemake wau e ʻike i Nā Wai ʻEhā.
04:20 h:MA  ʻAe.  Kamaʻāina ʻoe me Nā Wai ʻEhā?
04:24 h:KA1 ʻAe.  ʻO ia ʻo Wailuku, ʻo Waiehu, ʻo Waiheʻe, me Waikapū.
04:30 h:MA Nui kou akamai.  Ma mua naʻe o kā kāua hele ʻana, e kūʻai aku kāua i potato chips.  ʻOno loa ko Maui potato chips.
04:43 h:KA1 Aia a pau ka mākaʻikaʻi ʻana i Nā Wai ʻEhā, aia i hea ana kāua? 
04:50 h:MA He wahi ʻoluʻolu nō ʻo ʻĪao.  Ma laila i kau ai nā poʻe koa o Kahekili me Kamehameha.  ʻO Kahekili ke aliʻi nui o Maui, a ʻo Kamehameha nō hoʻi no Hawaiʻi.  Luku ʻia ko Maui e ko Hawaiʻi.  A pani ʻia ke kahawai ʻo ʻĪao i ke kino o ke kanaka i pepehi ʻia.  Mai ia moʻolelo mai, puka mai ka ʻōlelo kaulana, Ke pani wai ʻo ʻĪao.
05:22  Nā Wai Kaulana
 > Kaʻapuni ʻoe a puni ʻo Maui e ʻike i Nā Wai ʻEhā
 ʻO Waikapū, ʻo Wailuku, ʻo Waiehu
 Kaulana Nā Wai ʻEhā e ʻīnikiniki mālie
 ʻO Waiheʻe i ka makani Kiliʻoʻopu
 Nā wai kaulana ia o kuʻu ʻāina

 ʻIke ʻia ka nani o Maui, ke pani wai aʻo ʻĪao
  Ke kokolo a ka uahi o Kula me he uhiwai ala o ka uka

 Kaʻapuni ʻoe a puni ʻo Maui e ʻike i Nā Wai ʻEhā
 ʻO Waikapū, ʻo Wailuku, ʻo Waiehu
 Kaulana Nā Wai ʻEhā e ʻīnikiniki mālie
 ʻO Waiheʻe i ka makani Kiliʻoʻopu
 Nā wai kaulana ia o kuʻu ʻāina
06:54 Nā wai kaulana ia o kuʻu ʻāina

06:54 h:KA1  Hiki paha iā kāua ke hele i Lāhaina?
06:58 h:MA ʻAe, hiki.  I kā kāua hele ʻana i Lāhaina, e ʻike ana kāua i ka^^ mauna kaulana o Olowalu, i kapa ʻia ʻo Līhau.  Kahi kēia a Pele me kona ʻohana i noho ai.  A laila, hiki kāua i ka mahana o Lāhaina.
07:18 h:KA1 ʻO Lāhaina ke kapikala kahiko o Hawaiʻi, ʻaʻole anei?
07:23 h:MA ʻAe, pololei ʻoe.
07:25 h:KA1 A pehea, mau nō ke kula ʻo Lāhaina Luna? 
07:29 h:MA ʻAe.  ʻO ia ke kula i hoʻonaʻauao ʻia ai nā keiki Hawaiʻi hanohano.  Eia ʻo Lāhaina ma kēia ʻaoʻao Kona o Maui.  Mai poina kāua iā Hāna ma ka ʻaoʻao Koʻolau.
07:46 h:KA1 He makemake nui koʻu e ʻike i ka ʻāina hānau o Kaʻahumanu.  Lohe wau he ʻāina uluwehiwehi ʻo Hāna.
07:56 h:MA ʻAe.  Hānau ʻia ʻo Kaʻahumanu ma Kaʻuiki, Hāna.  Akā, ma mua o kā kāua kaʻahele ʻana i Hāna, e hele e ʻike iā Haleakalā, ka mauna kaulana o Maui.
08:11 h:KA1 Auē.  Lawa ʻole ka manawa no ka mākaʻikaʻi ʻana iā Kahakuloa, Kīhei, Mākena, Kula, ʻUlupalakua, Pāʻia, a me Mākāwao.  ʻAʻole paha kāua e ʻike i nā wahi a pau.
08:30 h:MA A, hiki paha.  Ke hoʻomaka kāua i kēia manawa nō.  E hele kāua. 
08:37 < Maui Chimes
10:01
09:34 h:PU The previous dialogue related to places on the island of Maui.  Areas of importance in Hawaiian history were discussed, such as Hāna, the birthplace of Kaʻahumanu, ʻĪao Valley, the site of the major battle in Kamehameha's campaign to unite the Hawaiian islands, and Lāhaina, the
 former capital of the Hawaiian kingdom.
10:02 h:PU Now you'll hear a narrative on the various Hawaiian methods of preparing fish, and the species best suited for each method.  
10:09 h:EL Nā Iʻa ʻOno:
 He mea ʻai nui ka iʻa i ka poʻe Hawaiʻi a hiki i kēia lā i mea e momona ala ke kino.  Nui nā ʻano iʻa like ʻole, a ʻai ʻia ka nui e kākou.  Hana maka ʻia kekahi ma ka poke paha, ma ka lomilomi paha, ma ka palu paha.  A ʻānoni ʻia me ka iʻa maka, ka limu, ka nīoi, ke ake iʻa, ke kai hāʻukeʻuke, ke kai wana me ka paʻakai.  ʻOno loa ka ʻōpelu, ka ʻōʻio, ke kole, ka uhu, ke kole nuku heu, ka ʻōhua, a me ka ʻupāpalu paha.  Hana maloʻo ʻia kekahi mau iʻa.  Kaha ʻia ka ʻōpū, wehe i ka naʻau, kōpī, kaka a kaulaʻi.  Maikaʻi ka ʻōpelu, ke akule, ka ʻōhua, ke aku me ka ʻūʻū no ke kaulaʻi ʻana.  Pūlehu ʻia kekahi iʻa.  ʻO ke kala, ka manini, ka palani, ka māʻiʻi, me ka pākuʻikuʻi. Pūlehu ʻia ka iʻa me ke kau ʻia ʻana o ka iʻa holoʻokoʻa me ka naʻau a me^^ ka unahi nō ma luna o ka nānahu.  Lāwalu ʻia ke kūmū, ka uouoa, ka ʻanae, me ka moano.  ʻO ka lāwalu, he wahī ʻia ka iʻa i loko o ka lāʻī a pūlehu ʻia ma luna o ka nānahu.  ʻO ia ke ʻano o nā iʻa ʻono i hoʻomākaukau ʻia no ka ʻai ʻana i ka^^ puʻu ke momoni iho.
11:56 Nā ʻOno O Ka ʻĀina
 > Nā ʻono o ka ʻāina 
 Hāliʻaliʻa wale mai nō
 ʻO ka māʻiʻiʻi me ke kole 
 Ma ka onaona aʻo nā Kona
 Mai ʻapakau i kā haʻi
 O nahu pū me ka unahi
 ʻAi nō na ke kino ponoʻī
 E lawe aʻe nō a ʻike i ka ʻono

 Ka ʻono ia a nā kūpuna
 Iʻa kaulana o ka ʻāina
 ʻOno i ka ʻai maka i ka lomilomi
 He ʻono nō i ka nahunahu pū
 Mai kali a pau nā niho
 O hala ʻē ka Puʻulena
 ʻO ka wā kēia ʻo ka ʻono loa
12:51 Aʻe ʻike i ke kuhikuhinia

12:52 h:PU This narration dealt with the three main methods of fish preparation: raw, dry, and cooked.  For the Hawaiian people, fish not only provides sustenance and nutrition but it also provides enjoyment in the discrimination of the subtle differences in taste among various fishes.   At this time, we would like to begin the live Hawaiian language portion.  Kauanoe's guest tonight is Mrs. Hattie Au, a longtime resident of Kahana Valley.  General topics of interest in Hawaiiana will be discussed._
13:30 LK: ʻAnoʻai, ʻanoʻai ke aloha e nā pua o ka ʻāina.  Eia hou mākou ke hoʻolaha nei i ko kākou ʻōlelo makuahine.  Eia me aʻu i kēia ahiahi, kuʻu hoa kipa no Kahana mai, ʻo Mrs. Hattie Au.  E oli ana ʻo ia i ke mele ʻo Liuliu^^ (Liʻuliʻu) Wale no ka mea hula e komo ana i ka pā hula, a e pane ana ʻo ia me ke mele komo, Kūnihi Ka Mauna O Ka Laʻi O Waiʻaleʻale.
14:04 HA: Liʻuliʻu Wale 
 >> Liʻuliʻu wale i ka uka o Kaholale^ (Koholālele)
 Ma uka o ka papa lai ē
 E komo, e komo hoʻi au ma loko
 Inā ka puʻu nui o waho nei lā ē
14:38 He anu ē, he anu wale nō lā ē, ʻae

14:41 Kūnihi Ka Mauna O Ka Laʻi O Waiʻaleʻale
 >> Kūnihi ka mauna o ka laʻi o Waiʻaleʻale i Waialua
 Huki aʻela ʻo ka lani i ka papa ʻauwae o Kawaikini
 Ālai ʻia lā e Nounou
 Kaipuhaʻa ma uka haʻa ma kai
 E hea i ke kanaka e komo ma loko
 E hānai ē, e hewa e ka waha
 Eia lā ka uku lā ē o ke aloha
15:29 O ke aloha wale nō lā ē, ʻae

15:30 LK: ʻAe.  Mahalo a nui iā ʻoe, e Hattie.  ʻAe.  ʻO kēia poʻe oli āu i oli ai, a, pili ana i ka haumāna hula, a, ʻo, ʻo ke oli, ʻo ke oli Liuliu^^ (Liʻuliʻu) Wale, a he aha hoʻi ka manaʻo nui o kēia oli?
15:52 HA: Ka oli ʻo Liuliu^^ (Liʻuliʻu) Wale, he oli kēlā ma ka puka.  Oli mai ka haumāna i kēia oli, a laila, hemo ka puka, a komo mai, a manaʻo ma loko mai, ʻo wau nō ka mea e oli ana i ke Kūnihi O Ka Mauna I Ka Laʻi O Waiʻaleʻale.  ʻO ia ka mele oli o nā hula o Hawaiʻi.
16:17 LK: ʻAe.
16:17 HA: Nui nō nā ʻano hula o ka Hawaiʻi.  I kēia mau lā, ke hele aku nei ʻo Hawaiʻi, a, kokoke e nalowale loa nā mea Hawaiʻi mai kēia lā aku paha he mau makahiki wale nō paha koe.  Inā ʻaʻole nā pua o ka wā kahiko e hoʻāla hou i kēia mau mea, e nalowale ana nā mea Hawaiʻi.  Ma mua loa aku nei, ʻo ia hoʻi, kekahi o kaʻu ʻohana, makua kāne, kāna hana kēia o ka oli.  Oli ʻo ia a hiki i ka manawa i nalowale ai kona leo no ka oli ʻana.  I ka wā kahiko, nui nō hoʻi nā pāioio* ʻana o nā poʻe i kēlā manawa.  Nui nā poʻe ʻike i ka hula.  A i kēia mau lā, he kākaʻikahi wale nō koe o nā poʻe Hawaiʻi e mālama nei i ka mea hula a ka Hawaiʻi.  Nui nā ʻano hula a ka Hawaiʻi i koe, nā hula pūniu, nā hula paʻi umauma, nā hula pahu, e, hula pahu, ʻo ia hoʻi, me ka pūniu, ʻo ia ho^^ ʻo ia nō ka hula a ka poʻe, ʻo nā poʻe kēia lā e makemake nei e ʻike, nā hula pahu.  A ʻo wau kekahi mea e aʻo nei i ka hula pahu.  Inā makemake ka poʻe e hele mai e ʻike i ka hula pahu, hiki nō iā lākou ke kāhea mai iaʻu.  Hele mai nō wau e aʻo iā lākou.  A mahalo a nui loa.
18:04 LK: A mahalo nō iā ʻoe i kou hoʻomau ʻana i ke aʻo ʻana i ka hula o  ka wā kahiko.  A na wai, na wai ka mea nāna i aʻo iā ʻoe i ka, i ka hula a me ke oli ʻana?
18:18 HA: I koʻu mau lā e aʻo ana i kēia hula, hoʻokahi kumu hula noho i Kahana me mākou, kona inoa ʻo Sam Pua Haʻaheo.  A ʻo ia kekahi o ke kumu hula.  Mai Hawaiʻi mai, hiki mai kuʻu ʻanakē, a nāna i aʻo mai.  Kona inoa, ʻo ia hoʻi, ʻo Kakalina Nākaula.  Nāna i aʻo mai iaʻu i nā hula like ʻole a pau.  Hiki nō iaʻu ke aʻo i ka^^ ʻano hula kēia mau lā.  Ka hula ʻōhelo, nā ʻano hula like ʻole.  Ke nalowale aku nei kēia mau hula, inā ʻaʻole kākou e hoʻomaʻamaʻa i kēia mau hula i nā poʻe keiki a kākou, e nalowale ana kēia poʻe hula a pau.
19:09 LK: ʻAe, pololei nō ʻoe.  ʻAe.  Ua lohe wau iā ʻoe i, i kāu oli ʻana i kēlā oli komo mai.  A lohe wau i nā huaʻōlelo, E^^ eia nō ka uku o ke aloha, a lohe wau i kekahi manawa i, i kekahi poʻe, a oli lākou, Eia nō ka uku o ka leo.  A pehea kou manaʻo i kēia mau huaʻōlelo?
19:34 HA: Inā hāʻawi ʻoe i kou leo i, i ka hula, a, ka wā kahiko, lawe ʻia kou leo.
19:45 LK: ʻAe.
19:45 HA: Waiho ʻia mai ʻoe, ʻaʻohe he leo.
19:47 LK: ʻĒ.
19:48 HA: Ua lawe ʻia kou leo.  Ma, ma kēlā wahi, ʻaʻole ʻoe e hāʻawi i kou leo.  Hāʻawi ʻoe i ke aloha.  ʻO ke aloha wale nō ka mea i ʻoi aku ma mua o nā mea a pau.
20:01 LK: Pololei.  ʻO ke aloha wa^^ ʻo ke aloha nō ka mea nui.  ʻAe.  A, aia ma hea ʻoe i hānau ʻia ai?
20:10 HA: Ua hānau ʻia au ma kēlā ʻaoʻao o nā Koʻolau m^^ ma Kahana.  Ma laila wau kahi hānau ʻia ai koʻu mau kūpuna.  A i kēia manawa, ua piha iaʻu ka makahiki kanaonokūmāiwa makahiki oʻu i kēia manawa.  A eia nō wau ke aʻo nei i ka hula i nā poʻe keiki ma Kahana.
20:36 LK: ʻAe.  E hoʻomau nō.  ʻAe.  A i kēia manawa, e hoʻolaha ana au i ka helu kelepona i ka poʻe e lohe ana inā makemake ʻoukou e kāhea mai.  E kelepona mai inā he manaʻo paha kou pili ana i kēia kumuhana o ke ahiahi.  A i ʻole, he nīnau paha kāu, e kāhea mai.  ʻO, ʻo nā helu hiki iā ʻoe ke hoʻokani mai, ʻo ia ka helu ʻeiwa ʻelua ʻekolu, ʻole ʻehā ʻole ʻelua, a me ka helu ʻeiwa ʻelua ʻekolu, ʻole ʻehā ʻole ʻehā.  ʻAe, a, kūlana^^ (ulana) lau hala nō hoʻi ʻoe, ʻaʻole anei, e Hattie?
21:18 HA: ^^^  Pololoʻi^ (Pololoi).   Hele mai nā poʻe keiki mai nā kula mai, mai Kalihi mai, Waimānalo, a kā mākou hana kēia manawa ma ka lihi kai, a ma laila mākou e aʻo nei i nā kamaliʻi i nā mea hana o ka mea Hawaiʻi.
21:35 LK: ʻAe.
21:35 HA: A.
21:36 LK: ʻAʻole i ulana wale ʻia ka lau hala wale nō, ulana nā ʻano mea like ʻole, ʻaʻole anei?
21:42 HA: ʻAe, nā m^^.
21:42 LK: Like nō hoʻi me ka makaloa paha.
21:44 HA: ʻAe.  Ulana nā mea like ʻole a mākou ke hiki ke hana.
21:49 LK: ʻAe.
21:49 HA: A, a ʻo ia kā mākou hana, a,
21:51 LK: Kau!!
21:51 HA: hauʻoli nō hoʻi mākou ma kēlā wahi,
21:53 LK: ʻĒ.
21:53 HA: kēia hana.
21:55 LK: Ua ʻike nō ʻoe i ka loulu paha, ka niu paha, ka maiʻa paha.
22:00 HA: ʻAe.  Ka loulu, a ua hana mākou, hana wau me ke, i ka loulu me koʻu makuahine i ka, i ko, kona wā e ola ana.  A hiki nō iā mākou ke hana hou, no ka mea, ua aʻo mai nā kūpuna,
22:15 LK: ʻĒ.
22:15 HA: iā mākou ka hana ʻana.  A pēlā hoʻi me nā ʻohe, ka ʻohe, hana ʻia pāpale.
22:21 LK: ʻAe.
22:21 HA: Kēlā pāpale keʻokeʻo, a ʻo ia ke ʻano pāpale hana ʻia ai,
22:25 LK: ʻAe.
22:25 HA: me ka^^ i loko o ka pahu hana ʻia ai.
22:26 LK: Ka mea, makaliʻi ʻē?
22:28 HA: ʻAe.  Makaliʻi.  And maikaʻi ka ulana ʻana o ka pāpale,
22:32 LK: ʻAe.
22:32 HA: o kēlā wā kahiko.
22:33 LK: Kuhi ʻia e kekahi poʻe, hana maʻalahi paha kēia.  ʻAʻole kā.  He hana, hana nui hoʻi kēia.
22:39 HA: Hana nui.
22:39 LK: Nui ka hana.
22:40 HA: ʻAe.  Nui ka hana,
22:41 LK: ʻAe.
22:42 HA: ke hana ʻoe i kēia !!
22:43 LK: Pehea ka lau hala āu i hoʻomākaukau ʻia ai?
22:46 HA: Ka lau hala a mākou hoʻomākaukau ai i kēia manawa.  Kiʻi ʻoe i ka lau hala.  Hoʻihoʻi mai.  Wehe i ka kukū o ka lau hala.  A, a pau ka kukū, hemo, ka hemo ʻana o ka kukū,
22:59 LK: Kīhae i ke kukū.
23:00 HA: ʻAe.  Kīhae i ke kukū,
22:02 LK: {Mū.}
22:02 HA: a pau.  Kāwele ka lau hala a pau ka lepo.  A laila, lolalola me ka lima.   A lola a hiki i ka mohala pono ʻana o kēia lau hala.
23:13 LK: A pōkaʻakaʻa ʻia.
23:14 HA: ʻAe.  Pōkaʻakaʻa ʻia.
23:16 LK: ʻAe.
23:16 HA: A waiho a mālie wau.  Hiki ka manawa e hoʻohana ai, hana mākou.
23:20 LK: A koe.  Koe a ulana.
23:21 HA: Koe.  ʻAe.  Ulana.
23:23 LK: ʻAe.
23:23 HA: ʻO ia ka mākou hana.
23:23 LK: A alia iki.  Eia kekahi kelepona.  Aloha ahiahi.  ʻAe, ʻae, ʻanoʻai.  ^^  A, ʻae.  E, e, e kali iki.  ʻAe, e kali iki e Mālia.  He wahi pilikia ma ʻaneʻi nei, ē.  A kali iki.  ʻAe, ʻae.  ʻAe.  No laila, nui ka poʻe e manaʻo ai a he hana maʻalahi wale nō ka lau hala.  ʻAʻole kā.  Pēia nō hoʻi me ka loulu.
24:06 HA: ʻAe.
24:07 LK: He, inā he lima ʻawaʻa^^ ʻawaʻawa kou, a i ka ʻoki ʻana i ka loulu, a make ana ka lāʻau.
24:13 HA: Make.  Pololoi.
24:14 LK: No ka mea, ʻike ʻole ʻoe i kēia, i ka,
24:15 HA: I, ʻae. 
24:16 LK: moku ʻana, i ka ʻoki ʻana i ka loulu, a make ka lāʻau.
24:18 HA: Make, pololoʻi^ (pololoi).  
24:19 LK: Pololei nō, ē.
24:20 HA: Pololoʻi^ (pololoi) kēlā.  ʻAe.
24:21 LK: ʻAe. ʻAe, e kala mai iaʻu.
24:23 HA: ʻAe.
24:27 LK: ʻAe, e Mālia.  Aloha mai.  ʻAe. ^^  ʻAe.  Alia, alia iki.  A nīnau ʻia mai kēia wahine iā ʻoe.
24:49 HA: {Uhu.}
24:50 LK: A ʻehi^^  he aha ke kumukūʻai no ka, no ka aʻo ʻana i ka hula pahu?
25:00 HA: ʻŌlelo aku ʻoe,
25:03 LK: !!
25:03 HA: ʻŌlelo aku ʻoe, 
25:04 LK: ʻAe.
25:04 HA: i, iā ia, a ka aʻo ʻana, aia nō hele mai lākou, a hiki iaʻu ke hoʻākāka maikaʻi aku, a hiki ke maopopo pono iā lākou.  I, inā ʻaʻole me kēlā, ma hope ʻōlelo mai lākou, a he nui loa ke kai^^ kāki, But hele mai, kūkā like, a, a hāʻawi wau i ka !
25:27 LK: Kumukūʻai.
25:28 HA: Kumu. 
25:29 mk:MC  Kauanoe?
25:32 LK: ʻAe.
25:33 mk:MC {Amū,} a mahalo nō no kēlā pane.
25:36 LK: Ua lohe ʻoe?
25:36 mk:MC Ua lohe au.
25:37 LK: ʻAe.
25:39 mk:MC Mahalo.  A hui hou.
25:40 LK: ʻAe.  Mahalo i kou kāhea ʻana mai.  A hui hou.  ʻAe, no ka mea i ka wā kahiko, pehea kou manaʻo i kēia mea o ke kumukūʻai?  Kāki ʻia nō paha ka poʻe kahiko?  Poʻe haumāna, ʻaʻohe kālā o ka poʻe kahiko?
25:58 HA: ʻAʻohe kālā o ka poʻe kahiko.  Ma ka hoaaloha wale nō, hoʻomaka mākou e aʻo me ka uku ʻole.
26:08 LK: ʻAe.
26:09 HA: ʻO ia kā mākou ʻo, ʻo ka wā kahiko me ka uku ʻole.  Kēia lā, inā loaʻa ka ʻike i ka poʻe, hele lākou i mua.  Hoʻoholo lākou i kā lākou hana, a e kāki ana nō lākou.
26:21 LK: ʻAe.
26:21 HA: ʻAe.  A i kēia manawa, inā he kūpono nā mea a lākou e hoʻolālā ai, a hiki nō ke hoʻēmi mai i nā mea,
26:31 LK: {Mū.}
26:31 HA: i ka kāki ʻana o kēia hana o ka hula.
26:34 LK: ʻĒ.  Alia i^^ alia iki kāua no ka mea makemake hoʻi ke keiki hoʻolele e, hoʻolele paha i kekahi manaʻo.
26:41 HA: ʻAe, ok.
26:51 IN         ## Aloha e Hawaiʻi. ʻO neia ka hola ahiahi hapalua hola ʻewalu, eight thirty p.m.
26:01 # The sound of aloha.  In Honolulu, radio 1420 KCCN.
27:10 LK: ʻAe.  Ka hula o ka wā kahiko, he kapu, ʻaʻole anei?  He ʻihiʻihi ke ʻano o ka hula, ʻaʻole pono hula wale nō e like nō hoʻi me kēia mau lā.
27:20 HA: ʻAe.  He ʻihiʻihi ka hula.  ʻAe, pololeʻi^ (pololei) kēlā.  ʻO, ʻo ka wā kahiko ka hula.  Ka hula kuahu, ʻo ia ka hula maikaʻi.  Nā mea ʻaʻole poina ʻoe i nā mea a pau i aʻo ʻia iā ʻoe.  Ka hula ʻauana, he ka^^ hula kēlā poina wale ʻoe, 
27:40 LK: ʻAe.
27:40 HA: i nā ʻano hula.
27:41 LK: ʻAe.
27:41 HA: Ka hula ʻauana.  ʻO ka hula kuahu, ʻo ia ka hula o ka wā kahiko.  Mai laila wa^^ mai au i puka mai kēlā hula kuahu.
27:50 LK: ʻAe.  A paʻanaʻau nā mea a pau i aʻo ʻia, ē?
27:52 HA: Paʻanaʻau.  ʻAe.  ʻAʻole ʻoe poina.
27:55 LK: ʻAe.  Paʻanaʻau nō.
27:56 HA: Pololei.  ʻAe.
27:58 LK: A hele pū nō ka, ke oli me ka hula?
28:01 HA: ʻAe.  Hele pū nō ka oli me ka hula.
28:03 LK: ʻAe.  Pololei nō.
28:06 HA: Yeah.
28:07 LK: A makemake wau e nīnau iā ʻoe pili ana i ka ulana, ē?
28:12 HA: ʻAe.
28:12 LK: Ka ulana ʻiwaʻiwa.
28:13 HA: Ulana ʻiwaʻiwa.
28:15 LK: He mea ʻānoni ia, ē?  ʻĀnoni ʻia, ʻaʻole ulana me ka ʻiwaʻiwa wale nō, ē?
28:19 HA: ʻAʻole.  Kēlā, he, he mea hana i ka, i ka inoa ma luna o ka peʻahi.  Kēia mea ʻeleʻele.
28:25 LK: ʻĒ.  Mea hoʻokīnohinohi, ē?
28:27 HA: ʻĒ.  ʻĒ, ho^^ hoʻoki, hoʻo^^ mea, hoʻonaninani,
28:31 LK: ʻĒ.
28:31 HA: wale nō, hana paha me ka inoa,
28:33 LK: ʻAe.
28:33 HA: a, ma luna o kēia mea.  Kēia manawa, ʻano ʻihiʻihi nō ka loaʻa ʻana o kēlā ʻano mea me ka ʻēkaha, ʻaʻole loaʻa ka ʻēkaha kēia manawa.
28:41 LK: ʻĀ, ʻo ka ʻēkaha nō hoʻi.  ʻAe.
28:42 HA: ʻAe.
28:43 LK: ʻO ka ʻēkaha, kau ʻia ma luna o ka lāʻau, ē?
28:46 HA: ʻAe, ʻae.
28:46 LK: Ulu ma luna o ka lāʻau.
28:47 HA: A me, ulu ma luna o ka lāʻau.
28:49 LK: ʻAe.
28:49 HA: Kēia manawa, hele ʻoe i ka pali, ʻaʻole loaʻa hoʻokahi meakanu.
28:52 LK: A he hana hoʻi kēia?
28:54 HA: Yeah.
28:54 LK: Nui ka hana.
28:55 HA: Nui ka hana.
28:56 LK: ʻAe.  Pēia nō hoʻi me ka, ka maiʻa, maiʻa ʻeleʻele.
29:01 HA: Maʻi^ (Maiʻa) ʻeleʻele.
29:02 LK: ʻAe.
29:02 HA: ʻAe, maikaʻi kēlā. !!
29:04 LK: Kiʻi ʻoe i kēia mea a kaulaʻi,
29:05 HA: ʻAe, ʻae.
29:06 LK: koekoe ʻia a hana a palupalu, a,
29:08 HA: ʻAe.  A pololoʻi^ (pololoi) kēlā.
29:10 LK: ulana.
29:10 HA: ʻAe.
29:11 LK: ʻAe.
29:11 HA: A me ka, kēlā m^^ mea o ka hua o ka ʻulu,
29:17 LK: ʻAe.
29:18 HA: me ka, kēlā, kēlā pepeʻe o ka lau ʻulu.
29:21 LK: ʻĒ.
29:21 HA: A kēlā mea, ka, ka, kohu, ʻālani ka kala, ē?
29:25 LK: ʻAe.
29:25 HA: A maikaʻi kēlā mea.
29:27 LK: {Mū.}
29:27 HA: A ke, koe ʻoe, a hana ʻoe, hana ka inoa,
29:30 LK: ʻĒ.
29:30 HA: hoʻoki^^ kīnohinohi i kēia.
29:33 LA ʻAe, e hoʻomaha paha kāua i kēia manawa.
29:36 HA: ʻAe.
29:37 LK: He hoʻolele ana kekahi hīmeni nahenahe hoʻi,
29:40 HA: ʻAe.
29:40 LK: ʻo Beautiful Kahana no, no Kahana nō ʻoe i kēia, ʻae?
29:45 HA: ʻAe, ok.
29:48 Beautiful Kahana 
 < Mau loa nō koʻu mahalo nui~

30:10 PW Hoʻolohe ana nā, nā~
 < I ka nani pūnono o Kahana
 Ka moani ʻaʻala anuhea
 ʻO nā pali aʻo Koʻolau
30:57:  ~
31:03 < miliani ʻia
31:33 E ka Mālualua Kiʻi Wai

31:34 LK: ʻAe, aloha ahiahi kāua.
31:36 mk:IQ ʻAe, aloha nō.
31:37 LK: ʻAe, pehe^^
31:39 mk:IQ !! nīnau kaʻu.
31:40 LK: ʻAe.
31:41 mk:IQ No Hattie.
31:42 LK: ʻAe.
31:43 mk:IQ A he aha, he aha nā inoa like ʻole no ka hoʻomākaukana^^ (hoʻomākaukau ʻana) i nā mea like ʻole e nala, e like me kīhae, a kāwele, he aha mau mea like ʻole?
31:57 LK: Nā hana like ʻole no ka hoʻomākaukau ʻana o ka lau hala?
32:01 mk:IQ ʻAe.  I ka nala ʻana a i ʻole i ka ulana ʻa^^.
32:04 LK: ʻAe.  E Hattie, ua, ua lohe aku nei ʻoe i kēia, i kēia nīnau?
32:09 HA: Ua lohe akula wau.
32:10 LK: ʻAe.  Ke nīnau ʻia mai kēia kaikamahine a pehea nā hana, nā hana like ʻole no ka hoʻomākaukau ʻana i ka lau hala, ka hoʻomā^^ mai ka hoʻomaka ʻana a hiki i ka pau ʻana i ka nala ʻana, i ka ulana ʻana.
32:23 HA: ʻŌ, inā me kēlā, hoʻomaka ʻoe kiʻi i ka lau hala, nānā i nā lau hala maikaʻi.  Wehe ka kukū, wehe ka kukū a pau, a laila, kōʻala^ (pōʻala).  Kōʻala^ (pōʻala) kēia lau hala i nuna o kou lima, a pau.  A eia nō naʻe, hoʻomaʻemaʻe mua ka lau hala ma mua o ka kōʻala^ (pōʻala) ʻana.  A pau, a waiho.  Hana a nui a hiki ke paʻa ka moena.  Kēia manawa, ʻaʻohe lau hala a ko mākou wahi.
33:00 LK: ʻAe.
33:00 HA: Ka lau hala o ka lihi kai, ʻo ia ka lau hala maikaʻi.
33:03 LK: ʻAe.
33:04 HA: Palupalu.
33:05 LK: ʻAe.  A pehea?
33:07 mk:IQ ʻŌ, ʻo ia?
33:07 LK: Maopopo?
33:08 mk:IQ Ua lohe au, a, ka lau hala ma Hauʻula, ʻano maikaʻi nō hoʻi.
33:14 LK: ʻAe.
33:14 mk:IQ ʻAno pololei?
33:16 LK: Pehea?
33:16 mk:IQ ʻAno pololei kēia?
33:17 LK: Maikaʻi paha ka lau hala o Hauʻula?
33:20 HA: Ke loaʻa aku ka lau hala iā ʻoe, hele nō ka poʻe ma kēlā wahi e ʻohi.  Aia au i Kahana Loa,
33:26 LK: ʻAe.
33:26 HA: ʻaʻole hiki ke hele.
33:27 LK: ʻO ka lau hala pili i ka lihi kai, ʻo ia ka lau hala āu^^ a, ʻaeʻae, ka lau hala palupalu.
33:33 HA: Palupalu.
33:34 LK: ʻAe, maikaʻi no ka ulana ʻana.
33:35 HA: ʻĒ.
33:35 LK: A, ʻo ka lau hala o ke kuahiwi, ʻano,
33:38 HA: Paʻa^^ ʻē.
33:38 LK: pakēpakē, ē?
33:39 HA: Yeah, pakēpakē.
33:40 LK: ʻĒ, pakēpakē hoʻi kēlā ʻano lau hala, paʻakikī nō hoʻi no ka ulana ʻana.
33:46 HA: ʻAe.
33:47 LK: ʻAe.
33:47 mk:IQ Akā, i kēia manawa, a, he aha ke kumu no ka maikaʻi ʻole o ka ha^^ o ka lau hala?
33:57 LK: A no ka ulu nō hoʻi o ka lau hala, ʻo ka pū hala i uka o ke kuahiwi, ʻāina maʻū kēlā, a lilo hoʻi ka lau i mea paʻakikī.
34:06 mk:IQ {Mū, mū.}
34:07 LK: Inā ulu nō hoʻi i ka pili kai,
34:09 mk:IQ ʻAe.
34:10 LK: a, lilo i mea palupalu.
34:12 mk:IQ {Mū.}
34:12 HA: ʻEhu kai e hoʻopalupalu i ka lau.
34:13 LK: ʻĒ, na ka ʻehu o, ʻehu kai nō,
34:16 HA: ʻĒ.  Na ka ʻehu kai e hoʻopalupalu !!
34:16 LK: hoʻopalupalu ʻia,
34:17 mk:IQ ʻAe, ʻae. 
34:17 LK: a no ka mahana hoʻi ia o ka pili kai, a, maikaʻi nō ka ulu ʻana o ka lau.
34:23 mk:IQ ʻAe, ʻano pololei
34:23 LK: Kekahi poʻe, hohoa ʻia ka lau hala.
34:26 mk:IQ ʻO ia?
34:26 LK: A kekahi, no, mea e, mea e ho^^ lilo i ka lau hala i palupalu.
34:33 mk:IQ {Mū.}
34:33 LK: A  kekahi poʻe, hoʻomaʻū ʻia i loko o ka, i loko o ke kāheka kai.
34:38 mk:IQ ʻO ia?
34:39 LK: ʻAe.  Mea hoʻomaʻū hoʻi i ke, i ka lau, a lilo i mea palupalu, ē, no ka ulana ʻana.
34:44 mk:IQ ʻAe, ʻae.  Akā ma ke, ma ka ʻaoʻao Koʻolau, nui ka makani.
34:49 LK: ʻAe, nui ka makani a pōkole hoʻi ka lau inā pōkole hoʻi ka lau, a hoʻopau manawa no ka ulana ʻana.  ^^^
34:56 mk:IQ ʻAe.  Ua heleleʻi nā lau hala.  ^^^
34:57 HA: !! ke kumu o kiʻekiʻe loa !!
34:59 LK: ʻAe, heleleʻi.  Akā, po^^ inā, inā ʻoe i ulana mau i ka lau hala, pono ʻoe e hoʻomaʻemaʻe i ka pū hala.
35:08 mk:IQ {Mū, mū.}
35:08 LK: I maloʻo ka lau, a,
35:09 mk:IQ ʻAe.
35:10 LK: lou wale nō ʻoe i ka lau maikaʻi.  Inā hele ʻoe i ka pū hala i mālama pono ʻole ʻia, a nui nā ʻano lau a, maikaʻi ʻole.
35:20 mk:IQ ʻAe.
35:21 LK: A wae ana ʻoe i ka lau maikaʻi.
35:23 mk:IQ ʻAe.  ʻAno pololei nō hoʻi, mahalo nō.
35:26 LK: ʻAe.
35:26 mk:IQ A hui hou.
35:27 LK: A hu^^, a hui hou nō.
35:29 HA: Oh, what she said?
35:31 LK: ʻAe.  No laila, nui nā ʻano lau hala, lau hala ʻulaʻula, a kekahi lau hala no Kilipaki mai,
35:39 HA: ʻAe.
35:40 LK: Kekahi lau hala, he kūkala^ (kōkala) ʻole.
35:42 HA: Ye^^ yeah.
35:43 LK: ʻĒ.
35:43 HA: Kekahi lau hala.  Kēlā ʻano lau hala, lahilahi, lahilahi loa.  ʻAʻohe mānoanoa kēlā ʻano lau hala,
35:50 LK: ʻĒ.
35:50 HA:  ʻaʻole kukū.  No hea maila kēlā ʻano lau hala, a,
35:53 LK: !!
35:53 HA: yeah a laha i, i Lāʻie ka mea laha ai kēlā lau hala.
35:57 LK: ʻĒ, ʻae.
35:58 HA: A, a Lāʻie kekahi ʻaʻole nui loa ka lau hala.
36:01 LK: ʻAe.
36:01 HA: Ka poʻe, n^^ ʻona lau hala, ʻaʻole lākou mamake iā, iā ʻoe e hele aku i ko lākou wahi e kiʻi ai.
36:07 LK: ʻAe, pololei nō.
36:08 HA: Yeah, as, ʻo ia ka mea pilikia, ē?
36:11 LK: ʻAe.
36:11 HA: Ma ka lihi kai, a hiki nō ke loaʻa.
36:13 LK: ʻAe.  A i ke kakahiaka paha a i ke ahiahi paha, ʻo ia nā manawa kūpono no ka ulana ʻana, ʻaʻole?
36:20 HA: I ke kakahiaka nui,
36:22 LK: ʻĒ.
36:22 HA: a me ka ahiahi.  ʻO ia ka manawa ʻaʻole pā mai ka la, ka la, ka lā.
36:26 LK: ʻĒ.
36:26 HA: Because na ka p^^ lā, hana mai, ʻoāʻoā ka lau hala.
36:30 LK: ʻAe.
36:30 HA: ʻAe.  Pakēpakē.
36:31 LK: ʻAe.
36:32 HA: {Mū.}
36:32 LK: Pololei.
36:33 HA: Yeah, pololeʻi^ (pololei) kēlā.
36:35 LK: ʻAe.  So, a kēia manawa e hoʻolaha hou ana wau i ka helu kelepona.  Ka helu kelepona, ʻo ia ka helu ʻeiwa ʻelua ʻekolu, ʻole ʻehā ʻole ʻelua.  A me ka helu ʻeiwa ʻelua ʻekolu, ʻole ʻehā ʻole ʻehā.  ʻAe.  Pehea kou noho ʻana i Kahana i kēia mau lā?  Lohe wau, ua lilo i, ua lilo ʻo Kahana i pāka, ʻeā?
37:06 HA: ʻAe.  Ua lilo i pāka.  A ua ʻae ʻia mai mākou e noho hou ma ko mākou, mākou wahi i Kahana, no ka mea, ua hele mai mākou i Honolulu i kēlā, i ka Task Force Meeting.  Ma laila mākou e, e haʻi ai i kā mākou mea e makemake ai.  A ua ʻae ʻia mai mākou e noho hou ana nō mākou ma Kahana i kēia manawa.
37:34 LK: ʻAe.  A paʻahana paha ʻoukou i kēia mau lā.
37:37 HA: ʻAe.
37:37 LK: Nui ka poʻe kamaliʻi.  Ua heluhelu wau i loko o ka nūpepa, kipa aku ka poʻe o, ka poʻe kamaliʻi o Kalihi, ē?
37:44 HA: ʻAe.
37:44 LK: Kula o Kalihi.
37:44 HA: O Kalihi, a Waimānalo.
37:46 LK: ʻAe.
37:46 HA: ʻAe.  Ua hele mai lākou.  A kā mākou hana, hana i kēlā mea liʻiliʻi wale nō, kēlā napking ring kā mākou mea aʻo mua iā lākou.  ^^^
37:56 LK: ^^^  Ka mea hiki iā lākou ke paʻa koke.
37:59 HA: Yeah, ka mea hiki, yeah, ke hana a paʻa koke.  ʻEleu nō kākou, kā kēia poʻe keiki ke hana i kēlā napking ring.
38:07 LK: ^^^
38:07 HA: ʻEleu lākou.  ^^^ Hauʻoli loa lākou.
38:09 LK: ʻAe.
38:10 HA: Paʻa nō kēia napking ring iā lākou.
38:12 LK: ʻŌ, maikaʻi nō kēlā.
38:14 HA: {Uhu.}
38:15 LK: ʻAe.  E hoʻolohe hou kākou i kekahi mele no Punaluʻu na Pukui, Kawena Pukui i haku.
38:23 HA: ʻAe.
38:23 LK: No Punaluʻu o kou ʻaoʻao.
38:25 HA: ʻŌ.
38:27 Punaluʻu 
 < Onaona ʻo Punaluʻu
 Sweet i ka līlia
 Ke ʻala o ka hīnano
 Hoʻohenoheno i ka poli

 He nani nō ka ʻikena
 Ke kai e nehe nei
 Ke kai hāwanawana
 Nanea ke hoʻolohe aku

 He beauty nō ka naupaka
 Pua pili kahakai
 He hoʻokahi nō ʻaoʻao
 Ka lihilihi o ia pua

 He hoʻokahi nō ʻoe
 Ke ʻike iā Punaluʻu
 Ke ahe a ka makani
 He ʻoluʻolu o ka ʻāina

 Hāʻina mai ka puana
 No Punaluʻu aloha
 Ke ʻala o ka hīnano
 Hoʻohenoheno i ka poli

 Hāʻina mai ka puana
 No Punaluʻu aloha
 Ke ʻala o ka hīnano
40:42 Hoʻohenoheno i ka poli

40:43 LK: Alia, alia
40:43 mk:KC !! E, e walaʻau nei.
40:45 LK: Alia, alia, alia.  Aloha, aloha ahiahi.
40:48 mk:KC Aloha ahiahi kā^^ e Kauanoe.
40:50 LK: ʻAe, aloha nō.
40:52 mk:KC Kaʻu makemake e nīnau iā ʻoe.
40:55 LK: ʻAe.
44:55 mk:KC Ua hoʻolohe wau i kēia mau a, poʻe e walaʻau nei i loko o ka pahu rēdiō^ (lēkiō).
41:01 LK: ʻAe.
41:02 mk:KC Makemake wau e nīnau iā ʻoe ʻo wai ko lākou inoa?
41:07 LK: ʻO^^ ma, ma ka hoʻomaka ʻana o kēia papahana, a i ʻole, i kēia manawa nō?  Ka poʻe o kēia manawa nō?
41:14 mk:KC O kēia manawa, ʻae.
41:15 LK: ʻO, ʻo koʻu hoa kipa hoʻi ma ʻaneʻi nei ʻo Mrs. Hattie Au.
41:21 mk:KC ʻAe.
41:22 LK: ʻAe.  A ma ka hoʻomaka ʻana o kēia papahana, na, na nā poʻe haumāna nō i ʻōlelo.
41:29 mk:KC ʻO ia?
41:30 LK: ʻAe.
41:30 mk:KC ʻAe, akā, e hoʻokahi nō kaʻu mea mamake e nīnau iā ʻoe.
41:36 LK: ʻAe, hiki.
41:36 mk:KC ʻAkahi nō e lohe wau kēia poʻe e walaʻau nei i loko o ka pahu rēdiō^ (lēkiō) i kēia ahiahi.
41:43 LK: ʻAe.  A pehea kou manaʻo?
41:45 mk:KC A maikaʻi koʻu manaʻo !!
41:46 LK: ^^^
41:47 mk:KC Maikaʻi loa kēia.
41:48 LK: ʻAe.  No ka ʻōlelo makuahine o kākou.
41:52 mk:KC ʻO ia.
41:52 LK: ʻAe.
41:53 mk:KC E hoʻāla nei nā poʻe Hawaiʻi,
41:56 LK: ʻAe.
41:56 mk:KC e makaʻala ko kākou mea e mālama ʻia e nā kūpuna o kākou i Hawaiʻi nei, ka unala moena, a, ka hana nō hoʻi, ka kui lei.
42:09 LK: ʻAe, ʻae.
42:10 mk:KC A he aha akula lā, he aha akula lā?
42:13 LK: ʻAe.
42:13 mk:KC Kokoke poina kākou.
42:14 LK: A nala lau hala nō ʻoe?
42:18 mk:KC A ua poina kēia ka unala lau hala i kēia manawa. ^^^
42:21 LK: ^^^ Ua waiho nō kēia hana no ka poʻe ʻē aʻe. ^^^
42:27 mk:KC ʻAe.
42:27 LK: ʻO ka poʻe Hawaiʻi o kēia manawa, ʻaʻole lākou hana i ka ulana lau hala.
42:32 HA: Because ʻaʻole loaʻa ka lau hala.  Hardly any lau hala.
42:35 LK: Mai ka ʻāina Pilipino mai ka lau hala, ka mea, ka pāpale, ka moena,
42:39 HA: ^^^
42:40 LK: koe mai ʻo Hawaiʻi nei.
42:42 mk:KC ʻAe, pehea lā?
42:43 LK: ʻAe.  A ke kūʻai ʻia nei nō hoʻi kēia mau mea na ka poʻe Pilipino i hana i ka poʻe malihini.
42:49 HA: ʻAe.
42:49 LK:   Kuhi lākou a no Hawaiʻi ponoʻī kēia mau mea.
42:53 HA: ^^^
42:53 mk:KC ʻO ia.
42:54 LK: Nānā ʻoe. ^^^
42:55 mk:KC ʻAe.
42:55 HA: ^^^
42:55 LK: ^^^
42:56 mk:KC No ka moloā nō paha.
42:57 LK: A ʻo ia paha kā, a no ka ʻike ʻole paha o ka poʻe i kēia manawa.
43:01 mk:KC ʻAe.
43:02 LK: Kākaʻikahi wale nō ka poʻe i ʻike.
43:04 mk:KC ʻAe.  Pololoi nō kēlā.
43:06 LK: ʻAe.
43:06 mk:KC Pololoi nō.  A ʻo ia wale nō koʻu mea makemake e nīnau iā ʻoe,
43:09 LK: A.  ʻAe.  Mahalo i kou kelepona ʻana mai.
43:12 mk:KC e Kauanoe^^.
43:13 LK: ʻAe.
43:13 mk:KC A hui hou kāua.
43:15 LK: A hui hou aku nō.
43:15 mk:KC ʻAe.
43:16 LK: Aloha.
43:16 mk:KC Aloha.
43:19 LK: ʻAe.  Pololei nō ʻo^^ kēlā ʻōlelo ʻana a kēia wahine.
43:22 HA: Yeah.
43:23 LK: {Mū.}  Kākaʻikahi wale nō ka poʻe i,
43:25 HA: {Uhu.}
43:25 LK: i, ulana lau hala.
43:28 HA: ʻAe, ʻae.
43:28 LK: ʻAe.
43:29 HA: Pololeʻi^ (pololei).
43:31 LK: A pehea ma Kahana, nui ka iʻa i kēia manawa?  He, he loko iʻa ko kēlā wahi, ʻaʻole anei?
43:38 HA: ʻAʻole loaʻa ka iʻa.  Ua nāhāhā ka loko.
43:42 LK: ʻŌ, ʻō.
43:42 HA: ʻŌlelo mai ana hoʻi ka poʻe Legislature, aia a loaʻa mai nā huina kālā, e hop^^ hana ʻia ana kēlā loko, hana hou ʻia ana.
43:52 LK: ʻAe.
43:52 HA: ʻAe.  Thatʻs why, a ʻo mākou, mamake mākou e hele e, e hana me lākou,
43:59 LK: E hana hou ana?
44:00 HA: ʻĒ, e hana.
44:00 LK: Hoʻoponopono?
44:01 HA: ʻĒ, hoʻoponopono.
44:01 LK: He inoa nō ko kēia loko?
44:03 HA: ʻAe.
44:04 LK: ʻO wai.
44:04 HA: Loko Huilua.
44:05 LK: Huilua?
44:06 HA: A Huilua.
44:06 LK: ʻŌ.
44:07 HA: Kāhea ʻia Huilua.
44:09 LK: ʻĒ.
44:09 HA: Kēia ma mua, nā poʻe a pau e noho ana ma Kahana,
44:15 LK: Hui ma,
44:16 HA: ʻĒ, hui.  That's why, kāhea ʻia Huilua.
44:18 LK: Auē.
44:19 HA: ʻĒ.  Because,
44:19 LK: ʻĒ.
44:19 HA: hui lākou a hele lākou e hana i kēia, 
44:22 LK: ʻAe.
44:23 HA: loko, Hoʻomaʻemaʻe.
44:23 LK: ʻĒ.  Alia.  Aloha, aloha ahiahi.
44:27 mk:m1 Aloha.
44:28 LK: ʻAe.
44:29 mk:m1 Aloha.
44:30 LK: ʻAe, aloha nō.
44:30 mk:m1 ʻAʻohe mea nui kaʻu e hōʻike aku ana iā ʻoe, ʻo kaʻu wale nō mahalo wau i kēia ʻano, a, ʻōle^^ ʻōlelo Hawaiʻi iā kākou i kēia lā.
44:42 LK: ʻAe.  Minamina hoʻi kākou i ka ʻōlelo Hawaiʻi.
44:43 mk:m1 ʻAe, yeah.  Ua hoʻolohe wau i kēlā pule aku nei, pule mua,
44:49 LK: ʻAe.
44:49 mk:m1 Malaki nei.
44:50 LK: ʻElua pule paha aku nei.
44:51 mk:m1 ʻAe.
44:51 LK: ʻĒ.
44:52 mk:m1 A, ʻano hauʻoli wau.  No laila, hoʻomaikaʻi aku nei nō wau iā ʻoe,
44:58 LK: ʻAe.
44:58 mk:m1 i loko o kēia moʻolelo Hawaiʻi a kākou.
45:02 LK: ʻAe.  A, aia nō iā ʻoukou, nā poʻe mākua, nā poʻe kūpuna o ka ʻāina e aʻo mai i nā poʻe ʻōpiopio i ola hoʻi ka ʻōlelo makuahine.
45:11 mk:m1 ʻAe, pololoi.  Hauʻoli nō wau, ʻo ia nō kaʻu mea nui e ʻōlelo aku nei iā ʻoe.
45:16 LK: ʻAe.  Mahalo a nui.
45:17 mk:m1 Mahalo nui kou a,
45:18 HA: A mahalo aku nō.
45:20 mk:m1 hōʻike ʻana mai i kēia moʻolelo a makua o, o kākou i kēia lā.
45:25 LK: ʻAe.  Mahalo.
45:25 mk:m1 A ua hilahila wau, no ka mea, nā poʻe ʻōpiopio ʻaʻohe a ʻapo mai.
45:31 LK: A ʻo ia.
45:32 mk:m1 Well, aʻo aku iā lākou, a hoʻohenehene maila.
45:35 LK: ʻAe.
45:35 HA: ^^^
45:36 LK: No ke aha lā hoʻi?
45:37 mk:m1 ʻAʻole wau maopopo,
45:39 LK: ^^^
45:38 mk:m1 no ka ʻōlelo haole paha.
45:40 HA: He hūpō.
45:41 LK: He, ʻae, hūpō nō paha.
45:42 mk:m1 ʻAe.
45:43 LK: Hūpō.
45:43 HA: Hūpō. ^^^
45:43 mk:m1 !!
45:44 LK: ʻAʻohe lākou ʻike i ka waiwai o ka ʻōlelo.
45:46 mk:m1 ʻAʻole.
45:47 LK: ʻAʻole.
45:47 mk:m1 Na ka poʻe lāhui ʻē ka mea walaʻau nei.
45:50 LK: Pololei nō.
45:51 mk:m1 ʻAe.  A,
45:51 LK: ʻAe.  Pono kākou e kamaʻilio ma ka ʻōlelo Hawaiʻi.
45:55 mk:m1 ^^^
45:55 LK: ^^^
45:56 mk:m1 Mai iā ʻoukou nā poʻe naʻauao.
45:58 LK: ʻAʻole.  Na ka poʻe kūpuna nō e aʻo mai iā mākou.
46:01 mk:m1 Well, pēlā i hoʻoli^^ lilo ai wau i mea akamai i ka ʻōlelo Hawaiʻi ma muli koʻu mau kūpuna.
46:08 LK: Kūpuna, ʻae.  ʻO ia nā kumu o kēia au.
46:11 mk:m1 ʻAe.
46:11 LK: Nā kūpuna.
46:12 mk:m1 A mamake nō wau mahalo aku iā Mrs. Hattie Au,
46:17 LK: ʻAe.
46:17 mk:m1 kekahi no kona hōʻike ʻana mai ʻo kēia lau hala.
46:22 LK: ʻAe.  Pehea,
46:22 mk:m1 Molokaʻi ʻike iaʻu i kēia mau mea, no ka mea, !!
46:26 LK: No Molokaʻi ʻoe?
46:27 mk:m1 A well, ua hānau wau i Honolulu ma Pūʻiwa, a hānai ʻia wau i ka, i, a, Molokaʻi.
46:29 HA: Molokaʻi before get plenty lau hala you know.  That's where we used to get em from.
46:35 LK: ʻAe. ʻO.
46:36 mk:m1 A hoʻi hou mai wau i ka ʻāina hānau a male.
46:39 LK: ʻAe.
46:40 mk:m1 A hoʻolohe nei wau i kēia moʻōlelo.  No laila, hauʻoli wau.
46:44 LK: ʻAe.
46:45 mk:m1 Mahalo nui iā ʻoe.  Na ke Akua nō hoʻopōmaikaʻi iā ʻoe,
46:48 LK: Me ʻoe pū.  ʻAe.
46:49 mk:m1 me nā poʻe kōkua ana iā ʻoe i loko o kēia mau māhele.
46:53 LK: ʻAe, mahalo nō iā ʻoe.
46:54 mk:m1 A, a, lawa nō.
46:55 LK: A hui hou.  ʻAe.
46:57 mk:m1 A hui hou aku nō.
46:58 LK: Aloha nui.
46:58 mk:m1 ʻAe.  Byebye.
47:02 LK: ʻAe.  Aloha ahiahi.
47:06 mk:m2 Aloha ahiahi.
47:08 LK: ʻAe.
47:10 mk:m2 A, hauʻoli nō ka lohe aku i ka ʻōlelo Hawaiʻi.
47:14 LK: ʻAe.  ʻO kākou nō.
47:15 mk:m2 !! nō wau.
47:17 LK: ʻO wai?
47:18 mk:m2 He Hawaiʻi nō wau, hapa Pākē.
47:19 LK: ʻAe, ʻae. ^^^  He ʻōʻā ʻia ke koko o kēia manawa.  Huikau ʻia ke koko o nā lāhui like ʻole.
47:26 mk:m2 ʻAe.  A hauʻoli wau i ka lohe, ua hoʻolohe wau i kēlā mau pule aku nei. 
47:32 LK: ʻAe.
47:33 mk:m2 A, ka lua kēia, ē?
47:35 LK: ʻAe, ka lua kēia.
47:37 mk:m2 ʻAe.
47:37 LK: ʻAe.
47:38 mk:m2 A e hoʻo^^ e hoʻomau ʻia ana kēia hana?
47:41 LK: ʻAe, e hoʻomau ana nō a hiki mai ke kauwela, a hoʻomaha ke kula,
47:46 mk:m2 {Aha.}
47:46 LK: a hoʻi ka poʻe haumāna i ko lākou home ponoʻī, a, a hoʻomaha liʻiliʻi nō hoʻi mākou a, hoʻoma^^ a, hoʻomaka hou ana i kēia Kepakemapa paha.  Ke ʻae mai hoʻi kēia kahua hoʻolele leo iā mākou,
48:02 mk:m2 ʻAe, ʻae, ʻae.
48:03 LK: KCCN.
48:04 mk:m2 A hoʻomaikaʻi kākou i ke Akua.
48:06 LK: ʻAe.  ʻO ia ka mea,
48:07 mk:m2 Na ke Akua nō hoʻokomo i ka manaʻo maikaʻi i loko o kēia poʻe.
48:10 LK: ʻAe.
48:10 mk:m2 Hoʻoholo mua i kā ʻou^^ ka, i kāu hana.
48:14 LK: ʻAe, pololei.
48:15 mk:m2 A hauʻoli nō.
48:16 LK: ʻAe.  Mahalo.
48:17 mk:m2 He makapō wau.
48:18 LK: Makapō nō ʻoe?
48:19 mk:m2 He makapō wau.
48:20 LK: ʻŌ.
48:20 mk:m2 ʻAʻohe wau hiki ke ʻike.
48:22 LK: Hānāu ʻia me ka makapō?
48:24 mk:m2 Hānau ʻia nō wau i, i Honolulu nei.
48:26 LK: Me ka makapō?
48:27 mk:m2 ʻAe.
48:28 LK: A,
48:28 mk:m2 Aka, ^^^ ua aʻo ʻia nō wau i ka ʻōlelo Hawaiʻi.
48:32 LK: ʻAe.  A, ʻaʻole paʻa nō ka pepeiao, ē? ^^^
48:35 mk:m2 {Aha.}  ʻO kaʻu poʻe keiki, ʻaʻohe maopopo i ka ʻōlelo Hawaiʻi.
48:39 LK: A, aloha nō.
48:39 mk:m2 ʻO ka ʻōlelo haole wale nō.
48:41 LK: A, ʻo ia kekahi pilikia.  ʻAʻole hoʻomau ʻia ana nō nā mamo o kēia mua aku.  A nalowale ana paha ko kākou ʻōlelo inā ʻaʻole walaʻau mau, inā ʻaʻole hoʻomau.
48:57 mk:m2 A ke aʻo nei hoʻi au i ku^^ kaʻu wahi moʻopuna, a he wahi moʻopuna kaʻu,
49:01 LK: ʻAe.
49:01 mk:m2 e noho nei me aʻu, kā^^ a, kaʻu keiki.
49:04 LK: ʻAe.
49:04 mk:m2 A ke aʻo nei !!
49:05 LK: ʻAe, pono nō ʻoe e aʻo.  Aʻo nō hoʻi iā lākou i paʻa ka ʻōlelo.
49:10 mk:m2 ʻEkolu wale nō makahiki,
49:11 LK: ʻAe.
49:11 mk:m2 a but a, he maopopo.
49:14 LK: ʻAe.  ʻO ia nā kama^^ ʻo ia nā mea ʻaʻapo koke i ka ʻōlelo,
49:17 mk:m2 ʻAe.
49:17 LK: na poʻe ʻōpiopio.
49:19 mk:m2 ʻAe.
49:20 LK: ʻAe.  Aloha nō,
49:21 mk:m2 Hauʻoli.
49:22 LK: M^^, mahalo nō i kou kāhea.
49:23 mk:m2 !! na ke Akua hoʻomau, hoʻoholo mua.
49:26 LK: ʻAe, mahalo.
49:26 mk:m2 i kā kā^^, i kā kākou hana.
49:28 LK: ʻAe.  Aloha.
49:29 mk:m2 !! lohe aku mākou.
49:30 LK: ʻAe.  Mahalo.
49:31 mk:m2 Hauʻoli.
49:32 LK: ʻAe.
49:32 mk:m2 A,
49:33 HA: ʻAnoʻai.
49:33 mk:m2 A hui hou aku nō.
49:34 LK: A hui hou aku nō.  Aloha.
49:38 LK: ʻAe.  Pololei, mea, nui ka minamina o ka poʻe kūpuna, nā poʻe mākua o kēia manawa.  Ke nalowale aku nei nō hoʻi ka ʻōlelo.  A i ka poʻe ʻōpiopio e, he mea lapuwale paha.  ʻAe.  Alia.  Aloha ahiahi.
49:57 mk:HB1 Aloha.
49:58 LK: Aloha.
49:59 mk:HB1 A ʻo Kauanoe kēia?
50:00 LK: ʻAe.
50:01 mk:HB1 ʻAe.  Aloha kāua.
50:02 LK: Aloha nō.
50:03 mk:HB1 A, nui koʻu hauʻoli i ka hoʻolohe ʻana iā ʻoe ma ka leo hoʻokani o KCCN.
50:10 LK: ʻAe. ^^^
50:12 mk:HB1 A no ka mea, a, he wahi, he wahi, I think, a, he wahi, kuleana koʻu iā ʻoe i nā lā ʻōpiopio ou.
50:24 LK: ʻO ia?  He aha kēia kuleana?
50:25 mk:HB1 ʻAe, ʻae.  No ka mea, no ka mea, i ke kula pū kāua.
50:31 LK: ʻO ia?
50:32 mk:HB1 ʻAe.
50:32 LK: ʻO ke kula hea?
50:33 mk:HB1 ^^^ I ke Kula ʻo Kamehameha.
50:37 LK: ʻO ia, ʻo wai kēia?
50:38 mk:HB1 ʻŌ.  A, but, uh, a, a.
50:40 LK: ʻŌ, ʻo ʻoe kuʻu kumu? 
50:42 mk:HB1 ʻAe.
50:42 LK: ʻAe, ua ʻike nō, ^^^
50:43 mk:HB1 ^^^
50:43 LK: ua ʻike.  ʻAe.
50:46 mk:HB1 !!
50:47 LK: Ua ʻike wau i kou leo.
50:48 mk:HB1 ʻO ia?
50:49 LK: ʻAe, ʻae.
50:49 mk:HB1 Nanea nei, ke nanea nei ka hoʻolohe ʻo kēia mau huaʻōlelo ma ka rēdiō^ (lēkiō).
50:56 LK: ʻAe, ʻae.
50:56 mk:HB1 Nui, nui koʻu hauʻoli.
50:57 LK: No ka pono hoʻi o ko kākou ʻōlelo.
50:59 mk:HB1 E aha ho^^ kēia?
51:01 LK: No ka pono hoʻi o ko kākou ʻōlelo.
51:02 mk:HB1 ʻAe, pololei.  Pololei.
51:03 LK: ʻAe.
51:04 mk:HB1 ʻAe.  But a, a, ma kēia, ma kēia a, hoʻākāka ʻana, nui ka poʻe kelepona nei e hoʻākāka i ko lākou manaʻo.
51:12 LK: ʻAe.
51:13 mk:HB1 Maikaʻi.
51:13 LK: ʻAe.  Maikaʻi, nui ka maikaʻi.
51:14 mk:HB1 Na ke Akua nō hoʻopōmaikaʻi mai iā ʻoe.
51:16 LK: ʻAe.  Me ʻoe pū.
51:17 mk:HB1 ʻAe.  A me nā haumāna a pau.
51:19 LK: Mahalo.
51:20 mk:HB1 ʻAe.  Mahalo.
51:21 LK: A hui hou.
51:21 mk:HB1 A hui hou.
51:23 LK: ʻAe.  ʻO ia, ʻo ia hoʻi kaʻu kumu kēlā ma mua i kuʻu wā e hele ana i ke Kula o Kamehameha. ^^^
51:30 HA: ^^^
51:31 LK: Hauʻoli nō ʻo ia i ko^^ i kona hoʻolohe ʻana i kuʻu leo.
51:33 HA: Lohe ʻana, ē.  ʻŌ.  Maikaʻi kēlā.
51:36 LK: ʻAe.
51:36 HA: ^^^
51:38 LK: Auē, kokoke ana e pau hoʻi kēia papahana, ua holo nō ka manawa.  ʻAʻohe lawa paha kēia manawa, hoʻokahi hola wale nō.
51:46 HA: ^^^
51:46 LK: Hā.  No laila, a, hoʻo^^ e hoʻolaha hou ana kēia paha^^ papahana i, i kēia mau pule ʻelua ʻē aʻe.  A, a, alia.  Aloha ahiahi.
51:06 mk:AK2 ʻŌ, aloha.  Ke hoʻolohe nei wau i, i kāu program a pili ana i ka ʻōlelo Hawaiʻi me nā mea Hawaiʻi a pau.
51:14 LK: A, pehea i kou pepeiao?
51:17 mk:AK2 ʻŌ, makemake nui wau, ʻō, ʻo ia koʻu kumu kelepona nei iā ʻoe.
51:21 LK: ʻAe, ʻae.
51:22 mk:AK2 Pili ana i kā kākou ʻōlelo Hawaiʻi.  He ʻoiaʻiʻo kaʻu mea e lohe nei.  E, ke, ke ʻano pāhemahema aku nei ka mea, ka ʻōlelo Hawaiʻi.
52:32 LK: ʻAe.  ʻO kākou nō a pau a ʻano hemahema nō.
52:36 mk:AK2 Ke nānā aku i loko o nā luakini i kēia manawa, nā luakini Hawaiʻi, he ʻōlelo haole.
52:42 HA: ^^^
52:42 LK: Pololei. ^^^
52:44 mk:AK2 He, he ʻōlelo haole.
52:45 HA: ʻŌlelo namu.
52:46 mk:AK2 ʻAʻole, ʻaʻole, a, ʻaʻole, kūlike me koʻu manaʻo.
52:48 LK: He namu, e namu Kilipaki.
52:50 mk:AK2 Luakini Hawaiʻi kamaʻilio ma ka ʻōlelo Hawaiʻi.
52:53 LK: ʻAe.  ʻAe, no laila, aia,
52:55 mk:AK2 And makeʻe loa wau i nā mea i, i, i walaʻau ʻia mai nei i kēia pō, ma, ma, ma loko o kēia rēdiō^ (lēkiō).
53:03 LK: ʻAe.
53:03 mk:AK2 Pēlā wau e kāhea aku nei e hōʻike, kākoʻo piha wau,
53:07 LK: ʻAe. ^^^
53:08 mk:AK2 i nā mea Hawaiʻi.  Noʻu iho,
53:11 LK: ʻAe.
53:11 mk:AK2 no ka ʻāina, no Hawaiʻi mai wau.
53:14 LK: ʻO ia.  ʻO wau nō hoʻi no Hawaiʻi.
53:16 mk:AK2 ʻŌ, no Hawaiʻi ma^^, mai wau.
53:18 LK: ʻĒ.
53:18 mk:AK2 And then, a, makeʻe loa wau i ka meaʻai Hawaiʻi.
53:22 LK: ʻAe, ʻae. ^^^
53:23 mk:AK2 Nā mea Hawaiʻi like pū me ka !!
53:25 LK: ʻAe.
53:25 mk:AK2 ka lau hala, ʻo ia mau mea a pau.
53:27 LK: He mālama pono nō hoʻi kākou i nā mea liʻiliʻi i koe.
53:30 mk:AK2 Yeah.
53:31 LK: ʻAe.  No ka mea, ke pau ana.  Ke pau nei nō hoʻi ka mea liʻiliʻi wale nō i koe.  Hā, aloha nō.
53:39 mk:AK2 Yeah.
53:39 LK: ʻAe.
53:39 mk:AK2 I kēia manawa, ua pau ka ea o ka ʻāina i ka pono, i koʻu manaʻo.
53:42 LK: ^^^
53:42 HA: ^^^
53:44 LK: Auē.
53:45 mk:AK2 Ma mua, kēlā ʻōlelo kaulana, Ua mau ke ea o ka ʻāina i ka pono.
53:49 LK: ʻAe, a nānā, ʻē,
53:49 mk:AK2 !! ua pau.
53:50 LK: Na kākou nō e hoʻomau aku kēlā ʻōlelo kaulana a Kamehameha ʻEkolu.
53:55 mk:AK2 Yeah.
53:56 LK: ʻAe.  E, e mau nō ke ea o ka ʻāina i ka pono.
53:58 mk:AK2 Yeah.
53:59 LK: ʻAe.  Aloha nō.
54:00 mk:AK2 Aloha.
54:00 LK: Mahalo i kou kāhea ʻana mai.
54:02 mk:AK2 Aloha.
54 02 LK: Aloha.
54:03 mk:AK2 Wā hea ʻoukou e wehe e mea hou ai?
54:05 LK: ʻEā?  ʻElua pule.
54:07 mk:AK2 ʻElua pule?
54:07 LK: ʻĒ, ʻelua pule aʻe.
54:08 mk:AK2 Mai kēia?
54:09 LK: ʻAe.  Mai kēia aku.
54:09 mk:AK2 ʻŌ, ok.  Mahalo a nui loa.
54:11 LK: ʻAe.  Aloha.
54:12 mk:AK2 Aloha.
54:12 HA: Aloha. ^^^
54:15 LK: Aloha mai.
54:16 mk:HK ʻAe, aloha iā ʻoe, Kauanoe.
54:18 LK: ʻAe.
54:20 mk:HK Maikaʻi nō kēia, a, papahana āu e hana mai nei,
54:24 LK: ʻAe, mahalo.
54:25 mk:HK no ka, a, pono o nā ʻōpio, like me ʻoukou.
54:30 LK: ʻAe.
54:31 mk:HK A,
54:31 LK: ʻAe.
54:32 mk:HK Nui ko ʻoukou walaʻau, nui ka maikaʻi o kāu ʻōlelo,
54:37 LK: Mahalo.
54:37 mk:HK a me nā huaʻōlelo, nā puana ʻōlelo Hawaiʻi.
54:40 LK: ʻAe.
54:42 mk:HK Maikaʻi a,
54:42 LK: ʻAe.  No, no ka mea, ʻē, no ke aloha nō hoʻi o ka ʻōlelo.
54:46 mk:HK ʻAe.  I ko mākou au, nui ka walaʻau Hawaiʻi.  I kēia au, namu haole, namu hapa.
54:53 LK: ʻAe, pololei.
54:54 mk:HK A, hauʻoli nō i ka hoʻolohe aku iā ʻoukou i ka namu Hawaiʻi mai.
54:58 LK: ʻAe.
54:59 mk:HK I ka, ka ʻōlelo Hawaiʻi a kākou,
55:02 LK: ʻAe.
55:02 mk:HK mai nā kūpuna mai.
55:03 LK: E hoʻomau aku kākou.
55:05 mk:HK ʻAe.  Hoʻomau nō.
55:06 LK: ʻAe.
55:07 mk:HK ʻAe.  A kēia wale nō kaʻu makemake e,
55:10 LK: Mahalo.
55:11 mk:HK ʻōlelo aku iā ʻoe no ka mahalo aku iā ʻoe no kēia mau papahana āu, a ʻoukou e hana mai nei.
55:18 LK: ʻAe.
55:18 mk:HK Nui ka maikaʻi.
55:19 LK: ʻAe.
55:20 mk:HK Na ke Akua nō e, e hoʻomaikaʻi mai i kā ʻoukou papahana.
55:24 LK: ʻAe, mahalo.
55:25 mk:HK ʻAe.
55:26 LK: Aloha nō.
55:27 mk:HK A, ʻanoʻai.
55:27 LK: Mahalo i kou kāhea ʻana mai.  ʻAnoʻai nō kāua.
55:30 mk:HK ʻAe.  Aloha.
55:34 LK: ʻAe.  No laila, ua hiki kākou i ka hopena hoʻi o kēia papahana.  Ma mua naʻe o ka hoʻopau ʻana i kēia papahana, a, hoʻokahi nō kelepona i koe. ^^^  Alia iki.  Aloha ahiahi.
55:56 mk:MK: Aloha ahiahi mai, e Kauanoe.
55:58 LK: Aloha nō.
55:58 mk:MK: ʻO Mileka kēia e kāhea aku nei.
56:00 LK: ʻAe.
56:01 mk:MK: Pehea ʻoe?
56:01 LK: Maikaʻi.
56:02 mk:MK: A ke hoʻomaikaʻi aku nei au i ka hauʻoli o ka pepeiao i ka lohe ʻana aku i kēnā.
56:10 LK: Pehea, nahenahe?
56:11 mk:MK: ʻĀ, maikaʻi loa.
56:12 LK: ^^^  ʻAe.
56:13 mk:MK: A mahalo iā ʻoukou a pau loa.
56:16 LK: ʻAe.
56:16 mk:MK: No ka nanana ʻana o ka lau hala,
56:18 LK: ʻAe.
56:18 mk:MK: he aha ka mea, nīnau ʻoe iā Hattie.
56:21 LK: ʻAe.
56:21 mk:MK: He aha lā ka manaʻo nui o ka,
56:23 LK: E, e, e hāʻawi ana wau i ke^^ i kēia iā Hattie.  Alia.
56:27 mk:MK: ʻAe.
56:32 HA: Aloha.
56:33 mk:MK: Aloha mai.
56:34 HA: ʻAe, aloha.
56:36 mk:MK: Pehea ʻoe?
56:37 HA: Maikaʻi nō.
56:38 mk:MK: ʻAʻole au i launa pū me ʻoe, akā, ke launa nei kāua ma luna o  kēia mīkini hoʻolele leo.
56:44 HA: ʻAe.
56:45 mk:MK: ʻAe.  
56:45 HA: Maikaʻi nō.
56:45 mk:MK: He nīnau kaʻu iā ʻoe, no ka mea, ua hoʻolaha ʻoe,
56:48 HA: ʻAe.
56:49 mk:MK: e pili ana no ka ulana a nanana lau hala ʻana.
56:52 HA: ʻAe.
56:52 mk:MK: Akā, he manaʻo nīnau koʻu iā ʻoe,
56:55 HA: ʻAe.
56:56 mk:MK: no kēlā aʻa hala o ka kumu hala.
56:59 HA: ʻAe.
56:59 mk:MK: He, ua maopopo anei iā ʻoe inā hoʻohana ʻia kēlā i ka lāʻau Hawaiʻi?
57:04 HA: Kēlā, kēlā aʻa?  ʻAe.
57:05 mk:MK: Kēlā aʻa hala.
57:06 HA: ʻAe, kēlā aʻa hala.
57:08 mk:MK: ʻAe.
57:08 HA: ʻAe.  But, ʻaʻole wau i maopopo he aha nā mea, ka ʻano o ka maʻi e hana ai i kēlā mea.  Hele mai ka poʻe i koʻu hale,
57:18 mk:MK: {Mū.}
57:18 HA: a, kēlā, he kumu pū hala, mamake lākou i kēlā mea, kēlā a o ka hala, kēlā mea,
57:25 mk:MK: ʻĒ.
57:25 HA: e ulu mai ana, ē?  A ulu mai, a, a, a ka, o ka aʻa.  Ma laila, mamake lākou i kēlā mea.  He lāʻau kēlā.
57:33 mk:MK: ʻAe.
57:34 HA: A hana lākou, ʻaʻole wau i nīnau, he aha lā ka ʻano maʻi e hoʻohana ʻia ai kēia, kēia lāʻau, kēia mea o ka hala.  Kaʻu ʻike, kaʻu mea ʻike no ka poʻe maʻi, a,
57:50 mk:MK: A, a, akā, ua lohelohe au no ka, no ka wahine hānau paha.
57:55 HA: ʻO ia?
57:56 mk:MK: E, ʻae, e hoʻoikaika ana iā ia, iā loko o ke kino.
57:59 HA: ʻAe.
58:00 mk:MK: ʻO ia koʻu mea i, i lohelohe ai.
58:02 HA: ʻŌ.
58:03 mk:MK: A ʻo ia koʻu mea hoʻi i kāhea aku nei iā ʻoe.
58:06 HA: Yeah.
58:06 mk:MK: Mahalo kēia hui ʻana me ʻoe.
58:08 HA: ʻAe.  Mahalo, a ʻanoʻai kāua.
58:09 mk:MK: A, aloha aku iā,
58:11 HA: ʻAe.
58:12 mk:MK: Kauanoe.
58:12 HA: ʻAe.
58:13 mk:MK: A hoʻomaikaʻi au iā ʻolua no kā ʻolua mau hana maikaʻi.
58:16 HA: ʻAe.
58:16 mk:MK: A hui hou aku nō.
58:17 HA: A hui hou.
58:18 mk:MK: ʻAe.
58:18 HA: ʻAe.
58:18 mk:MK:  Aloha.
58:19 HA: Aloha.
58:21 LK: ʻAe.  ʻO ia wale ihola ka manawa o kēia ahiahi.  Ua pau ko mākou hola no kēia manawa.  Ma mua nō naʻe o ka hoʻopau ʻana, makemake nui koʻu e mahalo aku i ka poʻe i hana, kōkua mai no kēia papahana.  ʻO Pat, a, Unabia, ka mea e haʻi ana ma ka ʻōlelo Hawa^^ a, haole.  A, nā mea hoʻokani pila, ʻo Lorna and Mikala McClellen, Kuʻuleimomo Bernardino, Momilani Kalāʻaukahi, Eldon Akamine, Kaniela Akaka.  A ʻo nā mea e kamaʻilio ana no ka mokupuni o Maui, ʻo Mikahala Achan, me Kaniela Akaka.  A ʻo ka mea e haʻiʻōlelo ana, i haʻiʻōlelo no ka, no nā iʻa ʻono o ka ʻāina, ʻo Ed Lampsly.  A me nā ʻōlelo aloha, ʻo Kalena Silva.  A me nā mea ʻelua i hoʻoholo mai i kēia poʻe mīkini o kēia ahiahi, ʻo Eldon Akamine, me Harold, ke keiki hoʻolele leo o KCCN.  No laila, aloha a nui loa iā ʻoukou a pau loa, a hui hou aku kākou.
59:36 HB  #Those interested in pursuing Hawaiian language and culture, can write the Hawaiian language for Department at University of Hawaiʻi.  Hawaiʻi is yours and mine, our only home.  Let's live our Hawaiian culture.
59:49  Hawaiʻi Aloha 
59:56 KS ## ʻAnoʻai ke aloha e nā pua o ka ʻāina.  Ua pā iho nei ko ʻoukou mau pepeiao i Ka Leo Hawaiʻi o ke ahiahi a me nā mele aloha o ka ʻāina, me he kahawai lā, e ʻōlino mau, e nanahe mau, a e nani mau.  Aloha a nui loa iā ʻoukou a pau, a hui hou aku kākou.
 > E Hawaiʻi e kuʻu one hānau ē, hānau ē
 Kuʻu home kulaiwi nei
 ʻOli nō au i nā pono lani ou, lani ou
 E Hawaiʻi aloha ē

 E hauʻoli e nā ʻōpio Hawaiʻi nei
 ʻOli ē, ʻoli ē, ʻoli ē, ʻoliʻoli ē
 Mai nā aheahe makani e pā mai nei, pā mai nei
61:31 Mau ke aloha no Hawaiʻi",1,2023-08-06 20:18:20,2023-08-20 13:43:53.407997,1,30
11,5d468565-e44d-4308-ac6c-2896b0b2e341,Ka Leo Hawaiʻi 003: Louis Kaulanaʻula Grace  (1972-03-28),"00:00 # Beginning of Hawaiian tape HV24 reel 3.
00:07 Hui Aloha ʻĀina Tuahine
  > Hui Aloha ʻĀina Tuahine he inoa
  Hui Aloha ʻĀina Tuahine, ʻeā ʻeā
  Ka hui nō ka ʻoi ma ke kulanui o Hawaiʻi
  Hui Aloha ʻĀina Tuahine, ʻeā ʻeā

00:48 KS ## ʻAuhea ʻoukou e nā makamaka.  E hoʻolohe mai iā mākou, nā ʻōpio o ke Kulanui o Hawaiʻi.  E lohe ana ʻoukou i nā mea e pili ana i nā hana, a me nā ʻike o nā kūpuna i aloha nui ʻia.  E hoʻolele ana Ka Leo Hawaiʻi i nā Poʻalua o kēlā me kēia pule ʻelua.  E hoʻomaka ana kēia hoʻolele leo i
01:23 kēia manawa, ka hola ʻewalu o ke ahiahi.
01:24 h:HB @ Welcome to Ka Leo Hawaiʻi.  In this evening's presentation of Ka Leo Hawaiʻi, students will participate in two dialogues.  The first involves a young lady just back from the island of Kauaʻi and a friend of hers.  Their discussion centers on her trip and the various attractions of Kauaʻi.  The second dialogue was especially written for a song entered by the Hui Aloha ʻĀina Tuahine in the Department of Parks and Recreation Hawaiian Song Contest.  The story involves a girl and a boy and an experience of theirs with the thorny kolū bush.  The first dialogue will be accompanied by songs about the island of Kauaʻi, and the second by the student's composition, Ka Pua Kolū Nani Loa.  The guest for tonight's live section is Reverend Louis Grace, a native of Nāpoʻopoʻo, South Kona.
02:17 Nani Waiʻaleʻale
  > Kaulana wale ʻoe Kauaʻi
  Kuahiwi nani Waiʻaleʻale
  A me nā kini, ʻeā
  Manokalanipō
   
  Kaulana wale ʻoe Kauaʻi
  Kuahiwi nani Waiʻaleʻale
  A me nā kini, ʻeā
  Manokalanipō

  He moani aʻe nei ke ʻala
  O ka mokihana me ka lauaʻe
  A me nā pua, ʻeā
  Like ʻole o ka ʻāina

  He moani aʻe nei ke ʻala
  O ka mokihana me ka lauaʻe
  A me nā pua, ʻeā
  Like ʻole o ka ʻāina

  Kuʻina i nākolo i nā pali
  I ka wai aʻo Nāmolokama
  A me nā limu, ʻeā
  E pakika o Manuʻakepa

  Kuʻina i nākolo i nā pali
  I ka wai aʻo Nāmolokama
  A me nā limu, ʻeā
  E pakika o Manuʻakepa

  Hāʻina ʻia mai ka puana
  Kuahiwi nani Waiʻaleʻale
  A me nā kini, ʻeā
  Manokalanipō

  Hāʻina ʻia mai ka puana
  Kuahiwi nani Waiʻaleʻale
  A me nā kini, ʻeā
  Manokalanipō

04:52 h:PN  Ka Mokupuni ʻO Kauaʻi:
 E Kaipo, ʻaʻala kou lei mokihana me ka maile lau liʻi.  Ma hea mai kēnā lei uʻi?
05:03 h:h1 ʻAkahi nō wau a hoʻi mai mai Kauaʻi mai.  Naʻu i kiʻi i kēia lei mai Kōkeʻe mai.
05:10 h:PN Pehea?  Ua mālie ʻo Kōkeʻe?
05:13 h:h1 ʻAʻole.  ʻAno uhiwai nō.  Akā, ua ʻike lihi au iā Kalalau me ke awāwa nani o Waimea.
05:23 h:PN Ua lohe aku nei ʻoe i ke kani walu honehone a ka moa?
05:27 h: h1 ʻAe.  I kuʻu iho ʻana i kai, ʻike wau i nā moa e ʻai ana i ka palama ma ka ʻaoʻao o ke alanui.  A hālō aʻe wau iā Niʻihau i ka ʻehu kai.
05:39 h:PN Ua iho ʻoe i kai o hea?
05:42 h:h1 U^^, ua hōʻea wau i ke one kani o Nohili me Polihale i ka pahapaha lei.  Ma laila aku, hele aku wau i Waimea.
05:52 h:PN A, ma Waimea i kū mua ai ʻo Kāpena Kuke.  Ua ʻike aku ʻoe i ka ʻāina hānau o Kūhiō Kalanianaʻole?
06:01 h:h1 ʻAe.  Mahalo au i ka nani o Poʻipū me Kukuiʻula, kahi hānau o Kūhiō.  Nanea wau i ke kaha nalu o ia kaha.
06:11 h:PN Nani mai hoʻi kau ʻo Hāʻena me nā pali.
06:14 h:h1 Pololei.  I koʻu hele ʻana i kēlā ʻaoʻao, hele wāwae au i Hanakāpīʻai.  Nui ka ʻōpae, ka ʻoʻopu, ka wī me ka ʻōhiʻa ʻai.
06:26 h:PN He mau ana nui ko Hāʻena.  He ana wai kekahi, a he ana maloʻo kekahi.  Auē hoʻi ka nani o Hanalei.  A pehea ka nani o Hanalei iā ʻoe?
06:38 h:h1 Aloha wau i ke kūʻono laulā.  He ʻāina ulu kalo ʻo Hanalei no ka lawa pono o ka ua.  Kaulana ʻo Hanalei i ka ua loku.
06:49 h:PN Kūkilakila ka hale ipu kukui i ka lae ʻo Kīlauea me ke kai hānupanupa a me nā manu ʻā e pōʻai ana.  Aia hoʻi ma Kīlauea kekahi paheʻe wai i hana ʻia no ke kiʻiʻoniʻoni ʻo South Pacific. Aia i uka i ke kuahiwi.  He wahi i kapa ʻia ʻo Waipaheʻe.  Na ka wai i hana kēia paheʻe wai.  A na ke kanaka i hana ka pahe^^ (paheʻe) wai ʻo Kīlauea.
07:15 h:h1 ʻOluʻolu nō koʻu holo wai ʻana ma ka muliwai ʻo Wailua a hiki i ka pae ʻana i ke ana kupukupu.
07:23 h:PN ʻO Wailua kahi i hānai ʻia ai ʻo Kawelo, ʻeā?
07:27 h:h1 ʻAe, ʻoiaʻiʻo nō.  A aia ma uka o ka heiau ʻo Holoholokū, nā pōhaku kāni^^ (kani).  ʻŌlelo ʻia i ka wā kahiko, hoʻokani ʻia nā pōhaku i mea hoʻolono no ka poʻe o Wailua.  Eia he wahi mea ʻono kuki macadamia nāu mai Līhuʻe mai.
07:49 h:PN Mahalo no ka mea ʻono kuki o Kauaʻi.  Aloha.  A hui hou.
07:54 h:h1 A hui hou nō.
07:56  Nani Kauaʻi
  > Aloha aʻe au i kuʻu ʻāina
  I ke kūkilakila ʻo Waiʻaleʻale

  Aloha aʻe au i kuʻu ʻāina
  I ke kūkilakila ʻo Waiʻaleʻale

  ʻO ke one kaulana aʻo Nohili
  Ipo iho paʻa pono lā i kou poli

  ʻO ke one kaulana aʻo Nohili
  Ipo iho paʻa pono lā i kou poli

  Nā hala onaona a Māpuana
  E naue ē i ka ʻoni a ke kai

  Nā hala onaona a Māpuana
  E naue ē i ka ʻoni a ke kai

  Hāʻina ʻia mai ana ka puana
  Ua nani Kauaʻi i ka mālie

  Hāʻina ʻia mai ana ka puana
  Ua nani Kauaʻi i ka mālie

10:27 h:HB A girlʻs mokihana lei initiated the previous discussion on the island of Kauaʻi.  She and her friend talked about areas she had visited such as Kōkeʻe, Waimea, Hāʻena, Poʻipū, Hanalei, and Wailua.  Her friend had also been to Kauaʻi and seemed to find Kīlauea especially interesting.  The accompanying songs both dealt with the island.
10:51 h:h1 Ka Pua Kolū:
 Auē.  Nui ka ʻeha.  He kukū i loko o kuʻu wāwae.  
10:59 h:NA Aia i hea ke kukū?
11:01 h:h1 Ma ʻaneʻi.  Ma lalo o kuʻu wāwae hema.
11:04 h:NA Ma hea lā.  Nui ka lepo ma kou wāwae.
11:08 h:h1 Eia nō.  E nānā ʻoe.
11:10 h:NA {A.}  Ke ʻike nei au i ke kukū.  Makemake ʻoe iaʻu e huki a wehe i ke kukū mai kou wāwae mai?
11:19 h1 E ʻoluʻolu ʻoe.  Mālama pono.  Auī.
11:23 h:NA Eia ke kukū.  Nui kēia kukū a kapakahi nō hoʻi.
11:28 h1 He wāwae lūʻau koʻu.  Hilahila au.
11:31 h:NA ʻAʻole.  He wāwae uʻi kou e like me Cinderella.
11:36 h1 He aha ke ʻano o kēia kukū?
11:39 h:NA He kukū kolū kēnā.
11:41 h:h1 ʻO ia.  Eia ka lāʻau.  Pupuka.  Nui nā kukū.
11:46 h:NA ʻAʻole pololei.  E nānā ʻoe i nā pua.
11:50 h1 {A.}  Nani loa.  Ua like me kuʻu lei hulu melemele.
11:55 h:NA ʻAe.  E hanu iho ʻoe.
11:58 h1 ʻAʻala.
11:59 h:NA E ʻako kāua i kekahi.
12:02  Ka Pua Kolū Nani Loa
  > Ua ʻike aʻe nei au i ka nani o ka pua kolū
  Melemele kohu hulu manu, palupalu ke ʻike aku

  Ua ʻike aʻe nei au i ka nani o ka pua kolū
  Melemele kohu hulu manu, palupalu ke ʻike aku

  Nā kukū e ʻoi ana hōʻehaʻeha i ka lima lā
  I ka hele ʻana a kokoke o ka mea hoʻohihi i ka uʻi

  Nā kukū e ʻoi ana hōʻehaʻeha i ka lima lā
  I ka hele ʻana a kokoke o ka mea hoʻohihi i ka uʻi

  Loaʻa ka pua kūpaoa, paʻa naʻe ʻoe i ke kukū
  ʻO ka pua mae koke wale, ʻaʻole ʻoe e pakele aku

  Loaʻa ka pua kūpaoa, paʻa naʻe ʻoe i ke kukū
  ʻO ka pua mae koke wale, ʻaʻole ʻoe e pakele aku
 
  Hāʻina ʻia mai ka puana no ka pua kolū nani loa
  Hele nō ʻoe a kokoke, paʻa ʻaʻole pakele

  Hāʻina ʻia mai ka puana no ka pua kolū nani loa
  Hele nō ʻoe a kokoke, paʻa ʻaʻole pakele

14:43 h:HB The short dialogue you just heard was about the kolū flower and its thorns which pricked the feet of a girl.  At first, she isn't impressed by the kolū bush because it isn't pretty.  But after her friend shows her the flower which is indeed pretty and very fragrant, she changes her mind.  The music and words of the accompanying song, Ka Pua Kolū Nani Loa were written by members of the Hui Aloha ʻĀina Tuahine.  It took third prize in the Parks and Recreation Song Contest._
15:18 LK Welina o ke aloha, e nā ʻōiwi, nā kupa o ka ʻāina me nā makamaka o kēia ahiahi.  E maliu mai ʻoukou i ka uea o kēia kahua hoʻolele leo.  E hon^^ e honehone ana i ko kākou ʻōlelo aloha o ka ʻāina.  Eia me kākou i kēia ahiahi, ko kākou hoa kipa, ʻo Reverend Louis Kaulanaʻula Grace.  Aloha nō e Louis.
15:44 LG Aloha.
15:46 LK ʻAe.  I hea ʻoe i hānau ʻia ai?
15:49 LG Hānau ʻia au ma Nāpoʻopoʻo, Kona Hema.  A hānai ʻia ma Keʻei e koʻu makua kāne hānai.
15:58 LK A ʻo wai ka inoa o kou kupun^^ a, kou makua kāne hānai?
16:02 LG ʻO Louis Pānui koʻu makua kāne hānai.
16:05 LK ʻAe.  A i.
16:06 LG Kaikunāne no koʻu makuahine.
16:09 LK ʻAe.  A ʻo wai kou mau mākua?
16:11 LG Koʻu makuahine, ʻo Kamakaʻōpiopio.  ʻO koʻu makua kāne ʻo Keoni Kalē, ka ^^^ ʻōlelo Hawaiʻi a ʻo John Grace hoʻi ma ka ʻōlelo haole.
16:22 LK ʻAe. ^^^
16:23 LG ^^^
16:24 LK A i ka makahiki hea ʻoe i hānau ʻi^^ i hānau ʻia ai?
16:28 LG Hānau wau^^ ʻia au i ka makahiki ʻumikūmāiwa haneli, Malaki ʻumikūmākolu.
16:34 LK ʻAe.  A pehea ka lōkihi o kou noho ʻana i, i Oʻahu nei?
16:41 LG {A,} i ka makahiki ʻumikumamāiwa kanakolukūmāwau^^ walu wau i hoʻi mai ai i Oʻahu nei a hiki i kēia manawa.
16:49 LK ʻAe.
16:49 LG ʻUmikūmāiwa kanahikukūmālua, kokoke kanahā makahiki.
16:55 LK ʻAe.
16:55 LG ʻOi kanahākūmālua.
16:57 LK ʻAe.
16:57 LG {Mū, mū.}
16:58 LK A pehea kāu hana i kēia manawa?
17:02 LG A ua hoʻomaha au me ka hana mai, mai ka hui wai.  A kaʻu hana i kēia manawa, unuhi i ka ʻōlelo haole i ka ʻōlelo Hawaiʻi, a, no ka nūpepa Ka Hoaaloha no nā ekalesia Hawaiʻi a puni kēia mokuʻāina.
17:20 LK ʻAe.  Mahalo wau iā ʻoe i kou unuhi ʻana, no ka mea, ua ʻike liʻiliʻi wau i kāu hana, a he maikaʻi nō.  Mahalo nui iā ʻoe i ka hoʻomau ʻana ko kākou ʻōlelo makuahine.  ʻAe.
17:37 LG Mahalo iā ʻoukou ko ʻoukou kono ʻana mai iaʻu e hele mai i ka KCCN.
17:44 LK ʻAe.  ʻAʻohe pilikia.
17:46 LK A.  Pehea ka hana a nā kahu hānai i kou wā ʻōpiopio?
17:52 LG A koʻu wā ʻōpiopio, koʻu hele ʻana i ke kula aupuni, koʻu kumu ia ʻike ai i ka ʻōlelo makuahine, ʻōlelo Hawaiʻi.  I nā manawa a pau, a e pau ai ke kula, koʻu hoʻi ʻana mai ma ka home, nīnau mau ana lāua, koʻu mau mākua kāne, koʻu makua kāne hānai me koʻu makuahine hānai, ""He aha ka moʻolelo"" i ʻōlelo mai, ""i aʻo ʻia mai nei ʻoe i kēia lā?""  Kekahi manawa, hahaʻi akula wau, ""A moʻolelo pili ana no Kāwika me Gōlia, ka pilikua.""  A kā lākou, kā lāua ʻōlelo mua iaʻu, ""E huli ʻoe i loko o ka Paipala.  Ma laila i wehewehe ʻia ai ka moʻolelo o Kāwika me Kōlia.""  ʻO ia koʻu kumu, huli i ka Paipala.  ʻIke au i ka ʻōlelo makuahine ma ka hoʻokuʻikuʻi ʻana i ka ʻōlelo a hiki iaʻu ke opuna^^ hoʻopuka pono a maopopo iaʻu ka manaʻo o ka ʻōlelo.  Pēlā ^^^ au i kula ai iaʻu iho,
18:47 LK ʻĒ.
18:47 LG ma ka ʻōlelo makuahine,
18:48 LK ʻAe.
18:48 LG ka ʻōlelo Hawaiʻi.
18:50 LK ʻEhia nā hale pule ma kou ʻāina ma Keʻei, ma Nāpoʻopoʻo?
18:55 LG  A ma Nāpoʻopoʻo, he hoʻokahi wale nō ekalesia ma Kona.  A ma, a, Kainaliu, hoʻokahi.  A ka ekalesia makua o Kona, ʻo ia ʻo Mokuʻaikaua.
19:07 LK ʻAe.
19:07 LG Aia ma Kona ʻĀkau.
19:08 LK A pehea ʻo kēia hale pule ʻo Kahikolu?
19:12 LG Kahikolu.  ʻO ia koʻu ekalesia.  A kēia manawa, a, ua nahā ka ekalesia kahiko, a ua hoʻihoʻi lākou i ka eke^^, ekalesia ma kahakai.
19:23 LK ʻĒ.
19:24 LG A ma laila ʻo Kahikolu i kēia.
19:25 LK ʻAʻohe hale pule o Keʻei?
19:27 LG ʻAʻole.  ʻAʻohe hale pule o Keʻei.
19:29 LK ʻAe.
19:29 LG Ua hele nā hoahānau o Keʻei i Nāpoʻopoʻo i Kahikolu,
19:33 LK ʻAe.
19:34 LG i ka pule.
19:35 LK E kala mai.  E hoʻolaha ana au i ka helu kelepona o kēia kahua hoʻolele.  A iā ʻoukou, e nā mea e hoʻolohe mai ana i kēia ahiahi.  Inā he manaʻo paha ko ʻoukou, a he nīnau paha kā ʻoukou, e kole^^ e kelepona mai.  A eia ka helu, ka helu ʻeiwa ʻelua ʻekolu, ʻole ʻehā ʻole ʻehā.  Ka helu ʻeiwa ʻelua ʻekolu, ʻole ʻehā ʻole ʻekolu, a me ka helu ʻeiwa ʻelua ʻekolu, ʻole ʻehā ʻole ʻelua.  He, he ʻāina nui ke kanaka o Keʻei?
20:17 LG Ma mua, i koʻu manawa, nui i ke kānaka o Keʻei.  Nui.
20:21 LK ʻAe.  Ha,
20:22 LG Mai ka kahakai a hiki o uka o Keʻei, ua piha i ke kānaka.
20:26 LK ʻAe.   
20:26 LG A ma hope mai, a hele liʻiliʻi, make nō hoʻi.  Hapa nui, hoʻi mai kekahi i Honolulu.
20:34 LK {Mū.}
20:34 LG Kēia manawa, kākaʻikahi ke kānaka o Keʻei.
20:37 LK ʻAe.  A ʻo wai nā inoa o nā ahupuaʻa mai Kealakekua mai a hiki mai i Keʻei?  He nui nā, nā inoa, ē?
20:45 LG A ʻo, ʻo Nāpoʻopoʻo, Kahauloa mai a, a hiki mai i Keʻei.  ʻO Keʻei, Keʻei ʻEkahi, Keʻei ʻElua.  ʻO wau ma Keʻei ʻElua.
20:57 LK ʻŌ.    ʻElua Keʻei?
20:58 LG ʻElua Keʻei.  Keʻei ʻEkahi me Keʻei ʻElua.
21:00 LK ʻElua.  ʻAe.  A ma ʻō aku o Keʻei, pehea?
21:04 LG Ma ʻō aku o Keʻei, ʻo Hōnaunau.
21:07 LK ʻŌ.
21:07 LG Ka puʻuhonua.
21:09 LK ʻAe.  Puʻunoho^^ puʻuhonua kaulana kēlā,
21:11 LG ʻAe.
21:11 LK o ka wā kahiko.  ʻAe.  A he lawaiʻa paha ka hana o ka, o ka hapa nui o ka poʻo^^ poʻe e noho ana i Keʻei, a i Nāpoʻopoʻo?
21:25 LG ʻAe.  ʻO ia ko lākou pono ʻo ka hele ʻana i ka lawaiʻa.  A ma ka ʻāina, ma ke kai nō hoʻi.  Lawaiʻa pō.  A hele nō hoʻi kā^^, kāmākoi i ke ao.  Pēlā pū nō me ka pō, hele pū nō lākou i ke kāmākoi,
21:39 LK ʻAe.
21:40 LG a lawaiʻa iʻa.
21:41 LK I koʻu noho ʻana i Hōnaunau, ua noho wau no ʻelua kauwela i Hōnaunau e hana ai me ka, ka pāka o Hōnaunau.  A ua ʻike maka au i ka poʻe o Hōnaunau, kā lākou hana, he lawaiʻa ʻōpelu.  Nui ka iʻa ʻōpelu o kēlā wahi.  Nui ke koʻa.  A pehea iā ʻoukou i Keʻei?  Lawaiʻa ʻōpelu nō?
22:03 LG ʻAe, pololoi.
22:04 LK ʻĒ.
22:04 LG Keʻei.  Lawaiʻa ʻōpelu nō mākou.  A koʻu manawa ʻōpiopio, a ʻo ka lawaiʻa ʻōpelu, hānai mua ʻia ka ʻōpelu no hoʻokahi māhina^ (mahina), a hānai ʻia ai ka ʻōpelu me ka kuʻu ʻole ʻia ka ʻupena.
22:18 LK ʻĒ.
22:18 LG Ma hope, hoʻokahi māhina^ (mahina) a hoʻomaka hele ka poʻe lawaiʻa a pau, a kuʻu i kā lākou ʻupena.
22:24 LK ʻAe.
22:25 LG I ia manawa, mau ka noho o ka ʻōpelu i loko o ke koʻa.  ʻO kēia manawa, ʻaʻole kēlā lula i mālama ʻia. ^^^
22:32 LK ʻĒ, ʻaʻole hoʻolakalaka ʻia ka iʻa i kēia manawa.
22:34 LG !! a.
22:35 LK He^^ pono hele wale nō a kiʻi i ka iʻa^^.
22:35 LG Hele kōkua kiʻi i ka iʻa.  Pololoi.
22:38 LK ʻĒ.  A nui nā ʻano kaʻai^^ (kaʻaʻai*) no ke, no ka lawaiʻa ʻōpelu, ʻeā?
22:44 LG ʻAe.  Pu^^ ka, ka, he palaʻai, a he kalo, kekahi nō hoʻi he mīkana.  A he hēʻī ma kekahi ʻōlelo.
22:53 LK A he mīkana iā mākou i Hawaiʻi.
22:55 LG ʻO i ^^^ ʻae.
22:56 LK ^^^
22:56 LG ʻAe.  ^^^  Pololoi.
22:58 LK ʻAe.
22:58 LG Hēʻī nō hoʻi ma kekahi wahi,
23:00 LK ʻAe. 
23:00 LG papaya ma kekahi wahi. ^^^
23:01 LK ^^^
23:02 LG ʻO ia hua meaʻai hoʻokahi nō. ^^^
23:04 LK ʻĒ, ʻē.  Kuʻikuʻi ʻia a palupalu,
23:06 LG ʻAe, palu^^, a.
23:07 LK a hana i kaʻai^^ (kaʻaʻai*) ʻōpelu, ē?
23:09 LG ʻŌpelu.
23:09 LK ʻAe. !! 
23:10 LG ʻAe.
23:10 LK Kekahi poʻe, lohe au, a hana ʻia ke kaʻai^^ (kaʻaʻai*) me ka ʻōpelu, a mea, me ka ʻōpae ʻula, a me ka pohō o ka loko iʻa.  ʻĒ.  ʻAe.  E alia.  Eia kekahi kelepona.
23:30 LK Aloha ahiahi.
23:31 mk:AK5 ʻAe.  Aloha ahiahi.  ʻO wau ʻo mea, ʻo Annie Keohohou.
23:36 LK ʻAe.  Aloha mai nō.
23:37 mk:AK5 ʻAe, aloha.  A pehea lā ʻoe?
23:40 LK Maikaʻi.
23:41 mk:AK5 A.
23:41 LK A ʻo ʻoe?
23:42 mk:AK5 A maikaʻi.
23:43 LK ʻAe.
23:43 mk:AK5 Lohe aku nei wau ma ka, ma ka, ma ka uea ʻōlelo,
23:49 LK ʻAe.
23:50 mk:AK5 e ʻōlelo Hawaiʻi ana ʻo Louis Grace.
23:52 LK ʻAe.
23:52 mk:AK5 ʻAe.  A he kaikunāne kēlā noʻu ma ke kino no Hawaiʻi.  No Hawaiʻi nō wau, no Kona Hema.
23:58 LK ʻŌ, no Kona Hema.
23:58 mk:AK5 ʻAe.
23:59 LK ʻO hea o Kona Hema?
24:00 mk:AK5 ʻO Nāpoʻopoʻo.
24:01 LK ʻŌ.
24:02 mk:AK5 A.  A ʻo kēia nō hoʻi koʻu wahi hānai ʻia ai.
24:04 LK ʻAe.
24:05 mk:AK5 A ma laila mākou i noho ai, ʻo Kahikolu ko mākou ekalesia.
24:10 LK He Kalawina?
24:11 mk:AK5 ʻAe, he Kalawina.
24:12 LK ʻAe.
24:13 mk:AK5 Kalawina mākou.
24:14 LK ʻAe.  ʻO wai nā, ʻo wai ke kahuna pule i ia manawa?
24:17 mk:AK5 ʻO Kīwini.
24:19 LK A Kīwini Desha, ē?
24:20 mk:AK5 ʻAe.
24:21 LK ʻAe.
24:21 mk:AK5 Kīwini makua !!
24:22 LK ʻAe.  Ka, ka makua.
24:24 mk:AK5 ʻAe.
24:24 LK ʻAe.
24:25 mk:AK5 A ma hope mai, a, ʻo, ʻo {mū,} ʻo {mū,} ʻo {mū,} ʻo Kahale.
24:33 LK Kahale, ʻae.
24:34 mk:AK5 A Reverend Kahale.
24:35 LK Pehea ʻo Upchurch?
24:36 mk:AK5 ʻO Upchurch, a no^^ no^^ Mauna Ziona ʻo ia.
24:41 LK ʻAe.
24:41 mk:AK5 No Mauna Ziona !!
24:42 LK Ma ka ʻaoʻao o,
24:43 mk:AK5 Kalaoa.
24:43 LK Ke^^, Kekaha, ē?
24:45 mk:AK5 ʻAe.
24:45 LK ʻĒ.
24:45 mk:AK5 ʻO ka^^ ʻo Kekaha.
24:47 LK A pehea Punihaole?
24:48 mk:AK5 A no laila nō lākou.
24:50 LK No laila mai nō lākou.
24:51 mk:AK5 ʻAe, no laila lākou.
24:51 LK ʻAe.  Pololoi.
24:53 mk:AK5 No laila mai lākou.
24:54 LK ʻAe.
24:55 mk:AK5 ʻAe.
24:55 LK A i kēia manawa, ke ʻano heleleʻi mai nei kēlā hale pule o Kahikolu.
25:00 mk:AK5 ʻAe.  ʻO loko wale nō kahi ʻinoʻino.
25:01 LK ʻĒ.
25:02 mk:AK5 ʻO loko.  ʻO waho, ʻo ia mau nō.
25:04 LK ʻAe.  I kou mau wā, i kou wā ʻōpiopio,
25:07 mk:AK5 ʻAe.
25:07 LK he nui ka hoahānau paha o kēlā ekalesia.
25:08 mk:AK5 ʻAe.  Nui ka hoahānau o kēlā ekalesia.
25:11 LK ʻĒ.
25:12 mk:AK5 I laila mākou i aʻo ʻia ai ka ʻōlelo makuahine.
25:14 LK ʻĒ.
25:14 mk:AK5 Kō mākou kahu, ka, ko mākou kahu kula Kāpaki, ʻo M^^, ʻo Miss Paris.
25:20 LK An^^,
25:20 mk:AK5 Ella Paris.
25:21 LK A nāna i aʻo mai i ka ʻōlelo Hawaiʻ?
25:23 mk:AK5 A ʻo ia ka mea^^  Na ko mākou kūpuna nō e aʻo.  A ʻo ia naʻauao i ka ʻōlelo Hawaiʻi.
25:29 LK ʻAe.  ʻO ia kekahi haku mele ē?
25:31 mk:AK5 ʻAe.  Nāna i haku, a kope ʻia kona inoa ʻo Hualālai.
25:34 LK Hualālai.
25:34 mk:AK5 ʻAe.
25:35 LK ʻIke mau ʻia ma ka puke hīmeni o kākou.
25:37 mk:AK5 ʻAe.  ʻAe.
25:38 LK A ʻo ia nō.
25:39 mk:AK5 A kā^^ kāna ha^^ ʻo kāna^^ ʻo ia ko mākou ku^^ a, kahu kula Kāpaki.
25:44 LK ʻAe.
25:44 mk:AK5 ʻAe.  Aʻo, aʻo nō ʻo ia ma ka ʻōlelo Hawaiʻi.  ʻAʻole ʻo ia namu i ka, ka, i ka poʻe.  ʻO ia ke kumu mākou ʻike i ka ʻōlelo Hawaiʻi.  ʻAʻohe ʻike ka ʻōlelo haole.
25:53 LK ʻAe.
25:54 mk:AK5 Hele ʻana mai kēia, a, ai^^ a hele ʻana i ke kula, a ʻike i kēlā ʻano a, a, a, namu, mea, namu paʻiʻai ka ʻōlelo.
26:02 LK ^^^
26:03 mk:AK5 ^^^
26:04 LK Ka namu Kilipaki.
26:05 mk:AK5 ʻAe, namu. ^^^
26:06 LK ^^^  No ka mea, ka ʻōlelo Hawaiʻi i ka wā ma mua, kapu ʻia.  Pepehi ʻia ke ʻoe ʻōlelo i ka ʻōlelo Hawaiʻi.
26:13 mk:AK5 ʻAe.  Pepehi ʻia.
26:15 LK ʻAe.
26:15 mk:AK5 Ke ʻoe hele i ke kula, ʻōlelo Hawaiʻi ʻoe, hili ʻia ʻoe na ke kumu.
26:18 LK A nānā mai ʻoe iā kākou i kēia manawa.  Makemake nō hoʻi mākou e,
26:23 mk:AK5 E ʻike.
26:23 LK hoʻōla o^^
26:24 mk:AK5 ʻĒ.
26:24 LK hoʻōla hou e,
26:25 mk:AK5 Hoʻōla hou.
26:25 LK e, e aʻo i ka ʻōlelo makuahine.
26:26 mk:AK5 E aʻo, ʻō, ʻae.  Maikaʻi.  Maikaʻi maoli.
26:28 LK ʻAe.
26:29 mk:AK5 No ka mea, ke nalowale loa aku nei.
26:31 LK A ʻo ia.
26:32 mk:AK5 Ke nalowale loa aku nei ka ʻōlelo makuahine.
26:34 LK Pololoi.  ʻAe.
26:35 mk:AK5 I kēia lā, a ke makemake nei nā keiki i ka ʻōlelo.
26:39 LK ʻAe.
26:39 mk:AK5 ʻO ka poʻe Molemona, ʻaʻole lākou poina.
26:43 LK ʻAe.  ʻAe.
26:43 mk:AK5 Lākou, e mamake loa lākou i ka ʻike ʻōlelo Hawaiʻi.
26:46 LK ʻO ka o^^  ʻē.  Ko,
26:47 mk:AK5 Ko lā^^ ko lākou hele ʻana mai i Hawaiʻi nei i ka makahiki ʻumikūmāiwa, ʻumikūmāka^^, ʻumikūmākahi.  Ma mua aku nō ha^^ ʻumikūmāiwa e {mū,} me ʻehā, hele mai, hele mua mai ka poʻe Pelekikena,
26:59 LK ʻĒ, ʻē.
26:59 mk:AK5 poʻe Molemona.
27:00 LK ʻAe.
27:01 mk:AK5 Akamai lākou i ka ʻōlelo Hawaiʻi.
27:02 LK A pololoi ʻoe.  Akamai.
27:04 mk:AK5 Akamai.  Nui ko lākou ʻike.
27:06 LK ʻAe.  Ha,
27:07 mk:AK5 Hele ʻana aku nei nā keiki Hawaiʻi o mākou i Utah.
27:10 LK ʻĒ.
27:10 mk:AK5 ʻAe.  Hīmeni lākou i kēlā ʻano hīmeni pelapela ē.
27:13 LK ^^^
27:14 mk:AK5 ^^^
27:16 LK ʻAe.
27:17 mk:AK5 A maopopo iā lākou ka manaʻo o kēlā hīmeni.  Kela !! kēlā.
27:20 LK ^^^ ʻO ia nā mea kahiko.
27:23 mk:AK5 ʻAe.  ʻO ia nā poʻe kahiko.
27:24 LK ʻAe.
27:25 mk:AK5 A,
27:25 LK Hele nō lākou i waena o nā poʻe kānaka,
27:27 mk:AK5 ʻAe.
27:28 LK a komo kauhale.
27:29 mk:AK5 Hele komo kauhale.
27:30 LK ʻAe.
27:30 mk:AK5 ʻAi lākou i nā mea a ka poʻe Hawaiʻi ʻai.  Inā nō paʻakai, a kukui paha,
27:35 LK ʻĒ.
27:35 mk:AK5 he, he nīoi.  ʻAi nō lākou.
27:37 LK ^^^  ʻAe. 
27:38 mk:AK5 ^^^ ʻAʻole lākou hoʻokae i kēlā mau meaʻai.
27:42 LK ʻAe.
27:42 mk:AK5 ^^^
27:43 LK Mahalo nui i kou kelepona ʻana mai nei,
27:46 mk:AK5 ʻAe.
27:46 LK i kēia ahiahi.
27:47 mk:AK5 Thank, a mahalo nui nō iā ʻoe.
27:49 LK ʻAe.  E hoʻokani ana mākou i wahi mele nou,
27:52 mk:AK5 ʻŌ.
27:52 LK ʻo Kona Hema.
27:53 mk:AK5 ʻŌ, Kona Hema.  ʻŌ.
27:54 LK ʻAe.
27:55 mk:AK5 Maikaʻi.
27:56 LK ʻAe.  Aloha.  A hui hou aku nō.
27:57 mk:AK5 ʻAe.  A hui hou aku nō kākou.  OK.  Byebye.
28:00 LK Bye.  ʻAe.  E me^^ mea mai kēia wahine, a he ʻohana nou.
28:09 LG Pololoi.
28:10 LK Pololoi?
28:11 LG Pololoi.  ʻAe, pololoi.
28:12 LK A ua kamaʻāina ʻoe me kēia wahine?
28:14 LG ʻAe, kamaʻāina.  Kamaʻāina au.
28:16 LK ʻAe.
28:18 LG ʻAe.  !!
28:19 LK Pololoi nō ʻo ia i kāna ʻōlelo mai nei, ʻo ka poʻe Molemona, poʻe Māmona.  Akamai lākou, ka poʻe, nā Molemona kahiko, akamai lākou i ka ʻōlelo kanaka.
28:29 LG Pololoi.
28:29 LK Aʻo nō lākou i ka ʻōlelo Hawaiʻi.
28:32 LG ʻAe.
28:32 LK ʻAe.  A eia ka mele ʻo Kona Hema no ka poʻe o Kona Hema.
28:36 Kona Hema 
  < ʻO Kona Hema ʻo ka lani
  Nānā iā Kaʻawaloa
  ʻIke i ka laʻi a ʻEhu
  Ehuehu ʻoe, e Kalani
  
  Nā helena aʻo Hawaiʻi
  Mālamalama nā moku
  Ahuwale nā kualono
  ʻIke ʻia ka pae ʻōpua

  E kukū ana i ke kai
  I ke kai hāwanawana
  ʻŌlelo o Kawaihae
  Hae ana i ka Nāulu
  
  He makani hele uluulu
  Kū ka ʻeʻa i ka moana
  He moana o Māhukona
  Ka makani ʻĀpaʻapaʻa

  Lēʻī nei ʻo Kohala
  I ka nuku nā kānaka
  Hāʻina mai ka puana
  O ka lani pua laha ʻole

  Lēʻī nei ʻo Kohala
  I ka nuku nā kānaka
  Hāʻina mai ka puana
  O ka lani pua laha ʻole

30:49 IN ## Aloha e Hawaiʻi. ʻO neia ka hola ahiahi hapalua hola ʻewalu, eight thirty p.m.
30:59 # The sound of aloha.  In Honolulu, radio 1420 KCCN.
31:07 LK ʻAe.  ʻO kēlā mele ʻo Kona Hema, na Lot Kauwē i haku i kēia mele ʻo Kona Hema.  No Kona nō ʻo ia, ʻo kēia kanaka ʻo Lot Kauwē.
31:20 LG Pololoi.
31:21 LK ʻAe.
31:21 LG No Kona ʻo Lot Kauwē.
31:24 LK No Hoʻokena paha?
31:26 LG No Hoʻokena.
31:27 LK ʻĒ.
31:28 LG ʻO ia, ʻo ia kaʻu kumu kula mua.  I koʻu hele ʻana i ke kula aupuni, ʻo Lot Kauwē kaʻu kumu kula mua.
31:34 LK ʻAe.
31:35 LG A.
31:35 LK Nui nā mele āna i haku ai.
31:37 LG Yeah.
31:38 LK Nui.
31:38 LG He alakaʻi pāna pū ʻo ia ma, no Kona ma mua.
31:43 K ʻŌ.  ʻĒ.
31:44 LG Aʻo pū ʻo ia i nā haumāna e hele ana i ke kula i ka puhi ʻohe.
31:48 LK ʻAe.
31:48 LG ʻEā.  A lilo lākou i poʻe puhi ʻohe no ka pāna,
31:51 LK ^^^
31:52 LG a Lot Kauwē.
31:53 LK ʻAe.  Ua maopoho^^ maopopo paha iā ʻoe i kēia wahine ʻo Lydia Kekuewa?
31:59 LG ʻO ia kaʻu kumu kula ia koʻu wā pēpē.  Koʻu komo ʻana i ke kula mua, ʻo ia kaʻu kumu kula koʻu wā kamaliʻi.
32:06 LK ʻĒ.
32:06 LG Papa ʻekahi.
32:08 LK ʻŌ.
32:08 LG Lydia Kekuewa.
32:09 LK Akamai nō ʻo ia i ka haku mele.
32:11 LG Haku mele.
32:12 LK ʻAe.
32:13 LG ʻAe.  Akamai !!
32:13 LK A nui kēlā ʻohana ke ola mai nei.
32:16 LG ʻAe.
32:16 LK ʻAe.  I Kona nō.  A ua ʻōlelo mai ʻoe i wahi moʻolelo iaʻu e pili ana i ka poʻe paniolo.  A ʻōlelo ʻia ma Kaʻei^^ ma Keʻei nō kēia poʻe i pae mua ai i ka wā kahiko loa.
32:34 LG Pēlā koʻu lohe mai nā kūpuna mai, ma Keʻei i pae ai ka poʻe paniolo.  Ma kekahi wahi i kapa ʻia ʻo Kūlou.  Akā, ʻaʻole i maopopo.  Ua hala ka poʻe kahiko loa.  ʻAʻole maopopo ma hea lā kēlā wahi ʻo Kūlou.  A hoʻokahi awa pae waʻa ia ma Keʻei.  Me kēia kapa kalaunu paniolo i ʻokiʻoki ʻia ai i loko o ka pāhoehoe.  A i koʻu manaʻo, ma laila paha i pae ai ka poʻe paniolo.  Ma laila paha i ulu, a, ili ai ka moku.
33:08 LK ʻĒ.
33:08 LG ʻAʻole maopopo.
33:10 LK ʻAe.
33:10 LG ʻAe.
33:10 LK ʻAʻole hiki ke hōʻoiaʻiʻo i kēia moʻolelo?
33:12 LG ʻAʻole hiki ke hōʻoiaʻiʻo.
33:15 LK ʻAe.  E kala mai iaʻu.  Aloha ahiahi.
33:19 mk:KL2 Aloha e ke kumu.
33:20 LK Pehea ʻoe?
33:21 mk:KL2 Maikaʻi nō.
33:23 LK ʻAe.  A pehea kou manaʻo?
33:26 mk:KL2 Hauʻoli loa au i ka l^^ lohe ʻana i ka ʻōlelo Hawaiʻi {mū,} mai nā keiki ʻōpio mai.  E ola ana nō ka ʻōlelo Hawaiʻi.  ʻAʻole loa e make ana.  E mai^^ nō ko kākou ʻōlelo Hawaiʻi.
33:47 LK ~ i kou manaʻo mai iā mākou i kēia ahiahi.
33:50 mk:KL2 Mahalo.  Aloha ahiahi.
33:53 LK Aloha ahiahi.  A hui hou aku nō.
33:55 mk:KL2 A hui hou.
33:58 LK ʻAe.  Pololoi, pololoi nō kēlā wahine.  ʻAʻole loa e make ana ko kākou ʻōlelo makuahine.
34:05 LG Pololoi.
34:06 LK ʻAe.
34:06 LG ʻAʻole loa e make ana kā kākou ʻōlelo, ka ʻōlelo makuahine.
34:11 LK ʻAe, pololei loa.  ʻAʻole loa e make ana.  A e, he nīnau hou, he nīnau hou kaʻu iā ʻoe pili ana i kou inoa ʻo Kaulanaʻula.  Pehea hoʻi ka manaʻo o kēia inoa?
34:27 LG ʻŌ, ma kekahi, ʻo ke kau ma ka ʻōlelo pōkole.  Ke kau, he wahi i kau i kekahi mea ma luna.  Lana, ʻo ia hoʻi, hoʻolana aʻe ana a ʻula, ʻulaʻula.  Kekahi, ma kekahi ʻano noʻonoʻo, kāula nā ʻula.
34:45 !
34:50 LK I kou manaʻo mai iā mākou i kēia ahiahi.",1,2023-08-12 18:13:14,2023-08-19 01:30:53.205457,1,21
12,6c9ac3f7-c311-4f01-ae23-06cd200bd8f1,He onipaa i ka meheu,"Auē ka ʻiliʻili ē i ka hoʻopuehu ʻia nei.
E paepae hou ʻia ka pōhaku
I paʻa maila ke kahua hale hou
No kākou, e nā pua, e hoʻolulu ai.
E ala e ka ʻĪ, ka Mahi, ka Palena,
I mua a loaʻa ka lei o ka lanakila!

– he mau lālani mele o “Ke Au Hawaiʻi” na Larry Kimura

Papa Kuhikuhi

He Ala i Maʻa i ka Hele ʻia .................4
Nā Kumuwaiwai ʻIke Hawaiʻi ................6
.. Nā Nūpepa ʻŌlelo Hawaiʻi Kahiko ........7
.. Nā Puke Wehewehe ʻŌlelo ..............8
.. Nā Nīnauele Mānaleo ................10
Nā Loli o ke Au .........................12
.. He Honua Ola ......................12
.. Ke Kōmike Lekikona ..................13
.. Ka Haku Huaʻōlelo Hou ...............14
Panina: E ʻOnipaʻa Mau i ka Meheu ........19
Nā Huaʻōlelo Koʻikoʻi ....................20
Papa Wehewehe Huaʻōlelo ...............22
Papa Kuhikuhi Kikoʻī .....................24

He Ala i Maʻa i ka Hele ʻIa

“Na wai hoʻi ka ʻole o ke akamai, he alanui i maʻa i ka hele ʻia e oʻu mau mākua?”

He ʻōlelo puanaʻī kēia na Liholiho, na Kamehameha II hoʻi, e hōʻoia ana i ka mea nui o ka ʻike Hawaiʻi, he ʻike a he hana waiwai i paʻa iā ia a i nā hanauna Hawaiʻi ma mua ona.

He like nō kēia ʻike Hawaiʻi me ka meheu. ʻO ka meheu, ʻo ia nā kapuaʻi wāwae ma ke ala nui o kona hele ʻia. No ka nui o nā meheu wāwae, ua akāka ke ala e hele ai.

Kapa ʻia ke ala o nā ʻike Hawaiʻi like ʻole, he moʻomeheu Hawaiʻi. Aia i ka moʻomeheu Hawaiʻi, nā “kapuaʻi” ʻōlelo, ʻike, a me nā hana e Hawaiʻi ai ke kanaka a me ka lāhui Hawaiʻi.

ʻO kā Liholiho, he naʻauao ke kanaka e kau kona mau kapuaʻi wāwae i ke ala o ka ʻike moʻomeheu Hawaiʻi mai nā kūpuna mai, i ola ia moʻomeheu i kēia hanauna a ia hanauna aku. Na wai nō hoʻi e ʻole ka pūlama i ia ʻike kupuna makamae?

Pehea, e ka mea heluhelu, ua hele wāwae paha ʻoe i kekahi alahele o uka, o kai paha? Ua noʻonoʻo paha ʻoe i ke kumu i hāmama ai ke ala? Na kekahi ia ala i waele, a ua hāmama hoʻi iā ʻoe i ka nui o nā wāwae i hele mua ma ia ala.

Nā Kumuwaiwai ʻIke Hawaiʻi

I loko nō o nā loli o ke au, ua hoʻopaʻa nā kūpuna i nā ʻike moʻomeheu like ʻole – he ʻano alahele i ka naʻauao e hahai aku ai kākou.

Ua hoʻopaʻa kekahi poʻe i ka ʻike moʻomeheu Hawaiʻi ma nā kumuwaiwai he nui. Ua wānana kūpono ia poʻe naʻauao i ke koʻikoʻi o ka hoʻopaʻa ʻana iho i ia ʻike. Pēlā nō i mālama ʻia ai a hiki i kēia lā.

ʻO ka ʻimi ʻana aku i ia ʻike kupuna ka hana i koe. Ma hea hoʻi e ʻimi ai i ia mau ʻike?

Nā Nūpepa ʻŌlelo Hawaiʻi Kahiko

Ua nui wale nā ʻike a me nā kumuhana Hawaiʻi like ʻole ma loko o nā nūpepa i hoʻomaka i ka makahiki 1834 ma hope iho o ka hiki ʻana mai o nā mikionele i Hawaiʻi nei i ka makahiki 1820. Ma ia wā, he mea hou loa ka palapala ʻana i ka ʻōlelo Hawaiʻi, ʻoiai he ʻōlelo haʻi waha ia ma mua. Ua ʻapo koke nō naʻe nā Hawaiʻi i ka palapala, a kākau ihola i nā moʻolelo like ʻole ma ka ʻōlelo makamae o ka ʻāina.

He nui wale nā lima i komo i ke kākau ʻana i ia mau moʻolelo nūpepa. Ma laila i palapala ʻia ai nā kaʻao, ka mōʻaukala kahiko, nā mele, ka haʻilono o ia wā, a me nā mea hoihoi a kamahaʻo paha o ke ao.

Ma ka ʻapo ʻana i ka palapala ʻōlelo Hawaiʻi i paʻa ai nā nūpepa a me nā kumuwaiwai ʻē aʻe o ka ʻōlelo i kākau a paʻi ʻia e like me nā palapala aupuni, nā puke moʻomanaʻo, nā puke mele, a me nā leka. He mea nō hoʻi ka palapala ʻōlelo Hawaiʻi e hiki ai i ke kanaka ke ʻapo, hahai, a mālama kūpono i nā meheu ʻike o nā kūpuna.

Nā Puke Wehewehe ʻŌlelo

ʻO kekahi mau ʻōlelo o ka honua nei, ke maopopo ʻole ka manaʻo o kekahi huaʻōlelo, e hiki i ke kanaka ke huli i loko o ka puke wehewehe o ia ʻōlelo a loaʻa mai ka manaʻo. Pēlā nō ka ʻōlelo Hawaiʻi. ʻO kekahi mea nui loa o kona mahalo ʻia, ʻo ia nō ka puke wehewehe ʻōlelo ʻo Hawaiian Dictionary na Mary Kawena Pukui lāua ʻo Samuel H. Elbert. He puke koʻikoʻi maoli nō i ili mai ai nā manaʻo o ka hapa nui o nā huaʻōlelo Hawaiʻi i paʻa iā kākou nei.

He mau makahiki lōʻihi nō ka hoʻopaʻa huaʻōlelo ʻana. Ma ka nui, na Pukui ka hōʻoia ʻana i ka pololei o nā manaʻo huaʻōlelo, a na Elbert ka hoʻonohonoho ʻana i kū i nā puke wehewehe ʻōlelo o ko lāua manawa. I loko o ka nui launa ʻole o ia hana, ua paʻu aku lāua a ʻonipaʻa. I loa nō a ʻike a lohe paha ʻo Pukui i huaʻōlelo i komo ʻole i ka puke wehewehe ʻōlelo, ʻo kona hoʻopaʻa ihola nō ia i luna o ka pepa (he ʻāpana wahī leka weluwelu i kekahi manawa), a hoʻokomo ihola i ka pahu i piha i nā huaʻōlelo āna i hōʻiliʻili ai.

ʻO ia noke akula ʻo Pukui lāua ʻo Elbert i ka noiʻi noelo ʻana a paʻa pono ʻeono paʻi ʻana o kā lāua puke kaulana. Pēlā nō i waele ai i ia ala moʻomeheu e naʻauao ai ka poʻe ma hope o lāua.

Nā Nīnauele Mānaleo

ʻO kekahi kumuwaiwai nui loa e ola ai ka ʻōlelo Hawaiʻi,ʻo ia nā waihona leo nīnauele o nā kūpuna mānaleo. ʻO Pukui kekahi o nā kānaka mua loa i ʻokileo i ia ʻano nīnauele makamae. ʻAʻole i laha loa ka ʻenehana mīkini ʻokileo i ia wā, ua ʻike nō naʻe ʻo Pukui i ka waiwai, a paʻa ihola iā ia he mau waihona leo o nā kūpuna mānaleo.

ʻO ka nui o ia ʻano waihona leo kupuna i koe mai, na Larry Kimura ia no kona wā i hoʻokele ai i ka polokalamu lēkiō ʻo Ka Leo Hawaiʻi. He ʻumikūmāono makahiki o kona ʻokileo ʻana i ke kūkā kamaʻilio ʻana me nā mānaleo mai Hawaiʻi a Niʻihau.

Ua kamaʻilio ʻia nā hana kuʻuna like ʻole o ka nohona Hawaiʻi: ʻo ka lawaiʻa, ka haku lei, ka mahi ʻai, nā moʻolelo a nā kupa no ʻō a ʻō o ka pae ʻāina nei, a nui hou aku. ʻO kekahi o nā mēheuheu nani lua ʻole, ʻo ia ka leo hone o ia mau kūpuna e lohe ʻia ma ia mau waihona leo i paʻa ma mua o ko lākou haʻalele ʻana aku i ke ala hoʻi ʻole mai.

No ua mau kumu nei i lilo ai kēia mau nīnauele he kumuwaiwai nui koʻikoʻi e hoʻomaopopo a hoʻomau aku ai kākou i nā ʻike Hawaiʻi.

Nā Loli o ke Au

He Honua Ola

ʻO ka ʻonipaʻa o nā kūpuna i kūkulu i nā kumuwaiwai ʻike Hawaiʻi kahiko, he mea kū maoli ia i ko kākou mahalo a me ka hoʻomaikaʻi. He honua ola nō naʻe hoʻi kēia e loli ai ka nohona kanaka a e kū mai ai nā mea hou i ke au o ka manawa.

Aia i kēlā me kēia ke koho ʻana pehea e komo ai ka mea hou i ka noho ʻana. Pēlā i ʻapo a hoʻohana ai nā kūpuna i nā mea hou e like me ka palapala a me ka mīkini ʻokileo e paʻa ai ka moʻomeheu no nā hanauna hou. He aha kā kākou mau mea e ʻapo a hoʻohana ai?

Ke Kōmike Lekikona

I ka loli ʻana o ke au, he kū mai nō nā mea hou, a pono ka huaʻōlelo e maopopo mai ai ka manaʻo o ia mea hou. ʻO ka haku ʻana i ia ʻano huaʻōlelo, ʻo ia ka hana a ke Kōmike Lekikona.

Aia ma ke Kōmike Lekikona nā kānaka mākaukau loa ma ka ʻōlelo makuahine mai nā mokupuni like ʻole. Ma ka hālāwai ʻana, hāpai nā hoa kōmike i nā kumuhana like ʻole e haku ʻia ai nā huaʻōlelo hou. ʻImi ʻia ke kōkua o nā kānaka i loea ma nā kumuhana kikoʻī, e laʻa me ka ʻenehana hoʻonanea, ka haʻilono, a me ka ʻike maluō.

Ka Haku Huaʻōlelo Hou

Ma hope o ke kūkākūkā ʻana o nā hoa Kōmike Lekikona no ka huaʻōlelo hou (mai ka ʻōlelo Pelekānia mai ka nui), he mau kiʻina e haku ai i ka huaʻōlelo penei: E ʻimi i ka huaʻōlelo kokoke loa o kona manaʻo i ko ka mea hou; e wehewehe i ka manaʻo; e kiʻi i huaʻōlelo ʻōiwi ʻē aʻe i like ka manaʻo; e hoʻohawaiʻi i ke kani o ka huaʻōlelo; a he mau kiʻina hou aku nō.

A paʻa maikaʻi ka huaʻōlelo hou, komo ia i ka ʻohina huaʻōlelo hou e hoʻopuka ʻia nei ma Nā Puke Wehewehe ʻŌlelo Hawaiʻi ma ke kaha pūnaewele ʻo Ulukau. ʻO Māmaka Kaiao ka inoa o ia ʻohina “i mea e māmaka ai i ka ʻōlelo a puka he kaiao hou.”

He kōkua kēia mau huaʻōlelo hou iā kākou o ke au nei, ʻoiai e komo ana ka poʻe ʻōlelo Hawaiʻi i loko o nā ʻoihana like ʻole he nui wale. He mau ʻelele nō hoʻi no ka ʻōlelo makuahine nāna e lawe ana i ka moʻomeheu Hawaiʻi i mua i loko o nā pōʻaiapili hou. E lawe ana kākou i ka ʻōlelo ʻōiwi a me kona mau huaʻōlelo hou i loko o kā kākou mau hana.

ʻO “lolouila” kekahi huaʻōlelo hou no ia mīkini he kohu lolo noʻonoʻo nō o ke kanaka i hoʻoholo ʻia e ka uila. (Hoʻohana kekahi poʻe i ka huaʻōlelo “kamepiula” no ia mīkini hoʻokahi i hoʻohawaiʻi ʻia ai ke kani o ka huaʻōlelo Pelekānia).

He huaʻōlelo waiwai ʻo lolouila, ʻoiai he ʻenehana mea nui ia o kēia wā e holomua ai nā ʻano hana like ʻole he nui wale. He mea nui nō hoʻi ia ma ka ʻoihana hoʻonanea e like me ka hoʻomohala pāʻani wikiō. Pehea lā ke kamaʻilio Hawaiʻi ʻana o kēia wā inā ua nele i ka huaʻōlelo ʻole no kēia mīkini kamahaʻo?

I ke au kahiko, ma ka leo o ka waha i kaʻa ai ka ʻike a me ka manaʻo o kānaka, kekahi i kekahi. A hiki mai ka palapala, ʻo ke kākau a me ka heluhelu kekahi mau ʻano hou o ka hoʻokaʻaʻike ʻana. A hiki mai hoʻi i kēia wā nei o ka lēkiō, ke kīwī, a me ka pūnaewele, ua pono he huaʻōlelo no ia mau ʻano hou o ka hoʻokaʻaʻike ʻana.

Pēlā i kupu mai ai ʻo “pāpaho,” he huaʻōlelo i lawe ʻia mai ka ʻōlelo Māori mai. ʻO ka lawe ʻana i ka huaʻōlelo mai kekahi ʻōlelo ʻōiwi mai, ʻoi loa nā hoa ʻōlelo Polenekia e like me ka Māori, he kiʻina hana ia e lako ai ka ʻōlelo Hawaiʻi i nā huaʻōlelo hou.

He mea nui ka pāpaho i ka ʻoihana haʻilono o kēia wā. Ua nui nā ʻano pāpaho like ʻole a ke kanaka haʻilono e hoʻohana ai i ka hoʻolaha nūhou o ke ao.

Ua maʻa ka poʻe o ka wā kahiko i ka mālama a hoʻomalu ʻana i ka ʻāina i ō mau, i ola ikaika nō hoʻi kānaka. I kēia wā, no ka ʻokoʻa o ka nohona a me ka pilina me ka ʻāina, ʻaʻole i like ka mālama a hoʻomalu ʻana o ka poʻe.

No laila i haku ai ke Kōmike Lekikona i ka huaʻōlelo ʻo “maluō” i mea hoʻomanaʻo i ke koʻikoʻi o ka nohona hoʻomalu o ke kanaka ma ka ʻāina. Mālama a kiaʻi ka poʻe ʻoihana hoʻomaluō i ke ola o ka lani, ka ʻāina, a me ke kai, i ola pū kākou kānaka.

Panina: E ʻOnipaʻa Mau i ka Meheu

ʻO nā kumuwaiwai kahiko a hou i hōʻike ʻia aʻela, ke kū maila nō ma luna o ka hoʻoilina Hawaiʻi, he ala ʻike mēheuheu i waele mua ʻia e nā kūpuna. ʻAʻole naʻe na nā kūpuna wale nō ka waele ʻana i ia ala ʻike. Na kēlā me kēia hanauna pū aku hoʻi ka waele ʻana ma ka ʻimi noelo, ka mālama, a me ka hoʻomau ʻana a ola a māhuahua hou aʻe ma nā pōʻaipili hou o ke ao.

Pēlā e alahula ai ia ala ʻike mēheuheu i ka hele like ʻia e nā hanauna hou e hiki mai ana! Na ia mau hanauna e hoʻomau a hoʻolaupaʻi aku nō i ka ʻonipaʻa i ka meheu.

Nā Hua‘ōlelo Ko‘iko‘i

moʻomeheu: He mau ʻike kuʻuna, kuanaʻike, a hana noʻeau a kekahi lāhui kanaka. ʻO ka hula, ke oli, ka hīmeni, a me ka haʻiʻōlelo kekahi mau ʻike a hana moʻomeheu Hawaiʻi i hoʻokumu ʻia ma luna o kekahi ʻike kuʻuna, ʻo ka ʻōlelo.

""Ke aʻo ke keiki i kāna ʻōlelo makua, pēlā ō ai ka moʻomeheu.""

kumuwaiwai: He kumu o nā mea waiwai like ʻole. He kumuwaiwai ka waihona ʻike i nui kona mau ʻano, e laʻa me ka nūpepa, ka puke wehewehe ʻōlelo, a me ka nīnauele mānaleo. ʻO ka lepo kekahi ʻano kumuwaiwai o ke ao kūlohelohe.

""He kumuwaiwai makamae loa ka nūpepa Hawaiʻi kahiko.""

mānaleo: He kanaka i wali iā ia kāna ʻōlelo mua i aʻo ai.

""Ke aʻo nei ka mānaleo ʻo Isaia Kealoha i nā haumāna kulanui i ka ihi ʻana i ke kalo a me nā huaʻōlelo i pili.""

ʻonipaʻa: ʻO ka ʻonipaʻa ka paʻa pono mau o ka manaʻo a me ka hana me ka lolelua ʻole a me ka hāʻawipio ʻole.

""Kaulana ke aliʻi Luka Keʻelikōlani i kona ʻonipaʻa i ka ʻōlelo Hawaiʻi i ka wā i haʻalele ai kekahi poʻe i ka ʻōlelo kupa o ka ʻāina.""

Papa Wehewehe Hua‘ōlelo

alahula (kikino, hehele) - He ala i hele nui ʻia e ka poʻe; ʻo ka hele pinepine ʻana ma ia ʻano ala.

ō (hehele) - ʻO ka hoʻomau ʻana a mau.

haʻilono (kikino, hamani) - ʻO ka hoʻolaha nūhou.

hone (hehele) - He kani nahenahe i ka pepeiao a ʻala onaona paha i ka ihu.

hōʻiliʻili (hamani) - ʻO ka ʻohiʻohi ʻana i kekahi mau mea ma hoʻokahi wahi.

hoʻoilina (kikino) - He mea i ili mai kekahi kanaka i kekahi kanaka.

kumuwaiwai (kikino) - He kumu o nā mea waiwai like ʻole. He kumuwaiwai ka waihona ʻike i nui kona mau ʻano, e laʻa me ka nūpepa, ka puke wehewehe ʻōlelo, a me ka nīnauele mānaleo. ʻO ka lepo momona kekahi ʻano kumuwaiwai o ke ao kūlohelohe.

lolouila (kikino) - He mīkini ʻenehana o ke ao nei. ʻO “kamepiula” kekahi ʻōlelo ʻana.

maluō (kikino) - ʻO ka malu mau o kekahi mea a ō loa.

mānaleo (kikino) - He kanaka i wali iā ia kāna ʻōlelo mua i aʻo ai.

meheu (kikino) - He kapuaʻi wāwae o ka hele ʻana, he hōʻailona o ke ala i hele mua ʻia, a he alahele nō.

mēheuheu (kikino) - He meheu i hele nui ʻia.

moʻomeheu (kikino) - He mau ʻike kuʻuna, kuanaʻike, a hana noʻeau a kekahi lāhui kanaka. ʻO ka hula, ke oli, ka hīmeni, a me ka haʻiʻōlelo kekahi mau ʻike a hana moʻomeheu Hawaiʻi i hoʻokumu ʻia ma luna o kekahi ʻike kuʻuna, ʻo ka ʻōlelo.

noiʻi noelo (hamani) - ʻO ka ʻimi ikaika a hohonu i ka ʻike a paʻa pono.

noke (hamani) - ʻO ke kāmau ikaika i ka hana me ka manaʻopaʻa, ka hāʻawipio ʻole, a me ka ʻonipaʻa.

pāpaho (kikino) - ʻO nā ʻano like ʻole e laha ai ka ʻike, e laʻa me ke kīwī, ka lēkiō, ka pūnaewele, a pēlā aku.

paʻu (hamani) - ʻO ka noke i ka hana a luhi.

waele (hamani) - ʻO ka huki ʻana i ka nāhelehele i maʻemaʻe ka ʻāina a ala paha i nui ka hele ʻia. He hana hoʻi e wehe ai i ala hou.

ʻoihana (kikino) - He hana a ke kanaka e ʻimi ai i ke ola o ka noho ʻana.

ʻoihana haʻilono (kikino) - He ʻoihana e hoʻolaha ai i ka haʻilono.

ʻoihana hoʻomaluō (kikino) - He ʻoihana e mālama ai i nā mea o ke ao kūlohelohe a maluō.

ʻoihana hoʻonanea (kikino) - He ʻoihana e hoʻomohala ai i nā ʻano hana nanea like ʻole, e laʻa me ka pāʻani wikiō.

ʻonipaʻa (ʻaʻano) - ʻO ka paʻa pono mau o ka manaʻo a me ka hana me ka lolelua ʻole a me ka hāʻawipio ʻole.
",0,2023-08-18 01:27:34,2023-08-18 01:27:34,2,0
13,6e957040-1b3d-4f22-8138-a19bd63c9da2,Ka Leo Hawaiʻi 006: Dorothy Kahananui  (1972-05-02),"00:07  Hui Aloha ʻĀina Tuahine
  > ~ ʻĀina Tuahine, ʻeā ʻeā
  Ka hui nō ka ʻoi ma ke Kulanui o Hawaiʻi
  Hui Aloha ʻĀina Tuahine, ʻeā ʻeā

00:30 KS ## ʻAuhea ʻoukou e nā makamaka.  E hoʻolohe mai iā mākou, nā ʻōpio o ke Kulanui o Hawaiʻi.  E lohe ana ʻoukou i nā mea e pili  ana i nā hana, a me nā ʻike o nā kūpuna i aloha nui ʻia.  E hoʻolele ana Ka Leo Hawaiʻi i nā Poʻalua o kēlā me kēia pule ʻelua.  E hoʻomaka ana kēia hoʻolele leo i
01:06 kēia manawa, ka hola ʻewalu o ke ahiahi. 
01:08 h:TC @ Good evening.  And welcome to Ka Leo Hawaiʻi.  Our first dialogue will cover the various points of interest on the island of Oʻahu.
01:16 h:PF He Mokupuni ʻO Oʻahu:  
 Auē.  E kākau kāua i wahi moʻolelo no Oʻahu no kēia polokalamu aʻe.  He manaʻo kou?
01:26 h:KN Pono kāua e ʻōlelo no Waiʻanae, no ka mea, ʻo ia kuʻu one hānau.  Kaulana ʻo Mākaha a puni ka honua no kona nalu nui.  A maikaʻi no ka heʻe nalu ʻana.  He ana nui ko Mākua.  Mai poina kāua i ka hale kūʻai Cornet ma Mākaha, no ka mea, kākau ʻia nā hōʻailona o ia hale kūʻai ma ka ʻōlelo Hawaiʻi.
01:49 h:PF  A pehea ʻo Kaimana Hila?  Ke kuahiwi kaulana i ka maka o ka malihini ma ka ʻāina hōkele o Waikīkī.
01:56 h:KN  Maikaʻi ka ʻaoʻao o Maunalua.  Hiki paha iā kāua ke haʻi i ka uʻi o ke kūʻono ʻo Hanauma me ka lua, lua puhi ʻo Hālona.  A ʻo nā kahaone puni o ka poʻe ʻōpio, ʻo Makapuʻu me Wāwāmalu kekahi.
02:11 h:PF  Makemake au e haʻi i ka moʻolelo no ka puʻu ʻo Olomana me Mahinui.  Ua hiki mai kekahi koa ikaika loa mai Kauaʻi mai.  ʻO Palila kona inoa.  He lāʻau pālau kāna.  Ua lele aʻela ʻo Palila ma luna o ka poʻohiwi o Olomana.  He koa kaulana nō hoʻi ʻo  Olomana.  Akā, ua wāwahi ʻia ʻo Olomana i ʻelua ʻaoʻao a i ka  hahau lāʻau a Palila.  ʻO Mahinui ka inoa o kekahi ʻaoʻao, a ʻo  Olomana ka inoa o kekahi ʻaoʻao.  A ʻo ia ka puʻu ʻoiʻoi o  Olomana i kēia lā.
02:46 h:KN  Nui nā wahi nani ma ka ʻaoʻao Koʻolau e like me Kāneʻohe, Kaʻaʻawa, Kahana, Punaluʻu, me Hauʻula.  Mākaʻikaʻi nui ʻia ʻo Lāʻie e ka malihini no kona Polynesian Cultural Center.
02:59 h:PF  Ua ʻike ʻoe i nā lei pāpale pūpū o, no Waimea?  Nui kēlā ʻano pūpū ma ke one o ke kūʻono o Waimea.  Aia nō hoʻi ma laila he pōhaku lele kawa nui.
03:10 h:KN  ʻAe.  Maikaʻi nō hoʻi ʻo Puʻuloa.  Ke awa lau o ka iʻa hāmau leo, ʻo ia hoʻi ka pipi.  ʻŌlelo ʻia, ke hoʻopuka ka lawaiʻa i u^^ huaʻōlelo, ʻaleʻale ke kai, a peʻe ka pūpū.
03:24 h:PF  ʻO Honolulu ka mea ʻike laulā o Oʻahu.  ʻO ia kahi o ke aupuni, a me ka hapa nui o nā hale kūʻai e kū nei.  Aia nō hoʻi ma laila ka Hale Hōʻikeʻike ʻo Kamehameha, ka Hale Aliʻi ʻo ʻIolani, ka hale  hōʻike kaha kiʻi, ka hale pule aliʻi ʻo Kawaiahaʻo, a me nā hale kaulana ʻē aʻe he nui wale.
03:45   ʻAe, pololei.  ʻO Honolulu ka inoa nui o kēia mau wahi āu e helu mai nei.  Akā, i ka wā kahiko, ʻo Honolulu ka inoa o ke awa i kapa ʻia ʻo Kou.
03:56   Aloha kāua.  ʻAʻole maopopo iaʻu, pehea kāua e hana ai i moʻolelo no kēia moʻopuni^^(mokupuni) ʻo Oʻahu nei.
04:03   He hana hoʻi kā.
04:05   Haʻaheo Kaimana Hila
    > Haʻaheo Kaimana Hila
    I ka hale ipu kukui
    Kū kilakila aʻi luna
    He kiaʻi no ka moana
   
    ʻO nā ʻale holu o ke kai
    Ka moani o ka līpoa
    Ke ʻala pua e kau ana
    ʻO ko kāhiko mau ia
  
    Hoʻohie nā malihini
    Ke ʻike i kou nani
    Ua lohe ʻia kou inoa
    Ma nā ʻāina mamao

    I laila e walea ai
    Nā ipo maka onaona
    E nanea ana i ka nani
    O ka pō mahina kōnane

    Hāʻina ʻia mai ana ka puana
    No Lēʻahi Kaimana Hila
    Ua kaulana kou inoa
    Ma nā ʻāina mamao

    Hāʻina ʻia mai ana ka puana
    No Lēʻahi Kaimana Hila
    Ua kaulana kou inoa
06:28    Ma nā ʻāina mamao

06:30 h:TC  We'll now hear a reading^^ on the plover and a short chant in which man is likened to the plover.
06:36  h:KK4  Ka Manu Kōlea:  
   I kēlā me kēia makahiki, hiki mai nā manu kōlea i loko o nā mahina ʻo ʻAukake a hiki i Mei.  Noho lākou i kēia pae ʻāina no ka wā hoʻoilo, a hoʻi lākou me ka hulu hinuhinu i Kahiki i ka wā kupulau.  Ke momona ke kōlea, he meaʻai ʻono kēia i ka mea kāpili manu kōlea.  ʻO ke kāpili manu kōlea, he mea ia e hopu ai i ka manu me ka maunu a me ka makau.  Hoʻopaʻa ʻia ka makau i ke aho, a ke aho hoʻi i ka pōhaku hekau.  ʻO ka ʻōpuʻupuʻu ka maunu.  I ka ʻai ʻana a ke kōlea ʻo ka ʻōpuʻupuʻu, hihia ka puʻu a paʻa ka manu.  I ka hiki ʻana mai o ka pū a ka haole, kī ʻia ka manu a i kēia lā.  A poina ʻia i ka hana kāpili, ke ʻano hana o ka wā i hala.  Hoʻopilipili ʻia ka manu kōlea i ke kanaka i kekahi manawa.  ʻO ke kanaka ia i hele mai i Hawaiʻi nei a ʻai i ka momona o ka ʻāina a waiwai.  A laila, hoʻi a haʻalele i kēia ʻāina.  Eia he wahi mele nō ia no kanaka.
08:08  h:KK4  Ka Manu Kōlea
    >> E ka manu kōlea, ʻākeke wāwae
    E ʻai ana i ka ʻāina, ua hana, ua walea
    Hele a hinuhinu, ʻākeke wāwae
    A hoʻi wawe i Kahiki, ʻākeke wāwae
    E ka manu kōlea, kaumaha kō wāwae
    Ua hehi, ua makaʻu, 
    Kope aku, kope mai, ʻākeke wāwae
    Helu aku a helu mai, ʻākeke wāwae
    Puehu ka lepo, ʻaʻali ka ʻāina
09:04    Kani kohā

09:06  h:TC  We now are going to the live portion of our program with Kauanoe Kimura, and his guest Mrs. Dorothy Kahananui, Professor Emeritus of Music at the University of Hawaiʻi and the author of the Hawaiian language text book, E Kamaʻilio Hawaiʻi  Kākou._
09:24 LK  E nā makamaka mai nā mokupuni o Hawaiʻi o Keawe a hiki i Niʻihau o Kahelelani, aloha ahiahi kākou.  Eia me kākou i kēia ahiahi, kuʻu hoa kipa, ʻo kaʻu kumu kula o kuʻu wā, a, ʻōpiopio, kuʻu wā hele ana i ke Kula ʻo Kamehameha, ʻo Kōleka Kahananui.   Aloha mai, e Kahananui wahine.
09:53 DK  Aloha nō.
09:56 LK  ʻAe.  He nui nā hana a like ʻole āu i hana ai e pili ana ma nā māhele mele, a ma nā māhele ʻōlelo Hawaiʻi.  E, e nīnau mua ana au e pili ana i kou, i kou ʻohana.  A, e ʻoluʻolu ʻo^^ e ʻoluʻolu ʻoe e haʻi mai i ka inoa o kou mau kūpuna.
10:22 DK  ʻO koʻu kupuna kāne, ʻo Joel  Hulu Māhoe.  A, kekahi inoa ona, ua kāpae ʻia e ia i kona wā i lilo ai i, i Kalikiano.  ʻO koʻu kupuna wahine, ʻo Olivia Kale.  No Maui koʻu kupuna wahine.  No Kona koʻu kupuna kāne.
10:47 LK  ʻAe.  A ʻo kou mau mākua?
10:50 DK  A ʻo koʻu makuahine nō hoʻi, kekahi o nā kaikamāhine a koʻu kupuna kāne Māhoe.  Koʻu makua kāne, no nā ʻāina ʻē mai.
10:59 LK  ʻAe.  A i hea ʻoe i hānau ʻia ai?
11:02 DK  A hānau ʻia au ma Kōloa, Kauaʻi.  ʻO Kauaʻi koʻu one hānau.
11:08 LK  A ua noho lōʻihi ʻoe ma laila ma Kauaʻi?
11:11 DK  A ʻaʻole loa, no ka mea, i ka piha ʻana o koʻu mau, o koʻu mau mahina he ʻelua wale nō, pēpē loa nō wau i ia manawa, a hele koʻu mau mākua i nā ʻāina Kilipaki.  I laila nō koʻu mau kūpuna  ma mua.
11:28 LK  ʻAe.
11:28 DK  A i ka manawa i ka makahiki ʻumikūmāwalu kanahikukūmāhiku  paha.  ʻAʻole, kala mai, ʻumikūmāwalu kanalimakūmāhiku i hele  ai koʻu mau kūpuna i nā ʻāina Kilipaki.  A noho ma, noho lāua ma laila no ʻaneʻane ʻumi, ʻumikūmālima paha makahiki.  A i laila i hānau ʻia ai koʻu makuahine a me kekahi o koʻu mau makuahine ʻōpio, kona mau kaikaina.  A hoʻi mai lākou i Hawaiʻi nei.
11:58 LK  ʻAe.  A, 
11:58 DK  Mai kuʻu manawa pēpē a holo mākou i nā ʻāina Kilipaki.  Noho i laila no kekahi mau makahiki, a hoʻi mai i Hawaiʻi nei.
12:06 LK  A ʻo ka hana o ko^^ o kou mau kūpuna, he aʻo i ka palapala hemolele?
12:12 DK  ʻAe.  He kahuna pule koʻu kupuna kāne.  A hoʻonaʻauao ʻia ʻo ia ma ke Kula Hānai o Hilo.  A i ka puka ʻana mai, a hoʻouna ʻia i Lahaina Luna.  A puka mai Lahaina Luna mai, a hoʻomaka ʻo ia i  kāna hana.  A aʻo paha i ka, a, i ke ʻano o ka hana kahuna pule.  A hana mua paha ʻo ia ma Hauʻula, ʻo ia kaʻu i heluhelu ai.  A i ko lāua male ʻana, a hoʻouna ʻia lāua i mau mikioneli i nā ʻāina Kilipaki.  Nui nō nā poʻe Hawaiʻi i hoʻouna ʻia i nā ʻāina Kilipaki.
12:44 LK  ʻAe.  He nui, ē?
12:46 DK  ʻAe.
12:46 LK  Ua kaulana kēlā inoa moku ʻo Hōkūao?
12:50 DK  ʻAe, ka moku Hōkūao.  ʻAe.
12:52 LK  ʻAe.
12:53 DK  Moku kālepa.
12:54 LK  ʻAe.  Na kēia moku nō i lawe i nā poʻe Hawaiʻi, nā poʻe mikionali Hawaiʻi,
12:59 DK  ʻAe.
12:59 LK  i ka ʻāina Maikonekia me Kilipaki?
13:03 DK  ʻAe.
13:04 LK  Kēlā mau pae ʻāina o ka hema.  A, ʻo nā kula hea āu i hele ai e hoʻonaʻauao iā ʻoe iho?
13:16 DK  A hoʻomaka nō hoʻi nā, ma nā kula kamaliʻi.  Ma Kōloa ka mua.  A mai laila, hele mākou i Waimea.  A mai Wai^^ mai Waimea mai, hele mākou, hele mai mākou i Oʻahu nei.  A i ia manawa, ma ka papa ʻeono au, hapa o ka papa ʻeono.  A komo māua me  kuʻu kaikunāne ma ke kula aʻo kumu, ʻo ia hoʻi Territorial Normal  Training School ma Honolulu nei.
13:44 LK  ʻAe.  A eia ka nīnau.  Ua kaulana kou inoa i kēia manawa ma ka māhele ʻōlelo Hawaiʻi.  Akā, ʻo^^ Ua hoʻomaka nō ʻoe me ka hoʻonaʻauao, hoʻonaʻauao ʻana o ka mele, ke aʻo ʻana i ka mele.
14:05 DK  A, ma,
14:05 LK  Pe^^,
14:06 DK  ʻAe?
14:07 LK  ʻAe.
14:07 DK  Kala mai iaʻu.
14:09 LK  Pehea ʻoe i lilo ai i kumu,
14:11 DK  Aʻo mele?
14:11 LK  mele?  ʻAe, aʻo mele.
14:13 DK  A ma mua i ia manawa, aʻo mua wau i nā kamaliʻi ʻōpiopio, a ma nā kula o Maui.  Ma hope, hoʻi mai i Honolulu nei, a aʻo nō ma nā kula o nā kamaliʻi ma Kalihi Kai.  A, ma Kauluwela.  Akā,  lilo koʻu hoihoi i ka hana mele.  No laila, kākau wau i kekahi  leka, palapala noi i ka papa hoʻonaʻauao, e, i loaʻa iaʻu ka hana ma kēia ʻano hana aʻo mele.  ʻŌlelo ʻia mai, ʻaʻohe wahi kaʻawale.
14:48 LK  ʻAe.
14:48 DK  A ma hope, lohe mai wau he wahi kaʻawale ma ke kula aʻo kumu.  A hele wau i laila, a hāʻawi ʻia mai iaʻu kēlā ha^^ kēlā hana.
14:57 LK  ʻAe.
14:58 DK  A hana wau a kanakolu, kanakolu makahiki paha ma kēlā ʻano hana.  Ma ke kula aʻo kumu a ma hope mai, ma ke Kulanui o Hawaiʻi.
15:08 LK  ʻAe.  A i ka manawa hea ʻoe i hoʻomaka ai ia, me kēia hana aʻo i ka ʻōlelo Hawaiʻi?
15:15 DK  Auē.
15:15 LK  ^^^
15:17 DK  ʻAʻole wau i hoʻomaka a hiki i koʻu hoʻomaha ʻana mai kaʻu hana ʻana i ke aʻo, a, ke, ke aʻo ʻana i ka ʻōlelo i, ʻaʻole, i ka mele ma ka makahiki ʻumikūmāwalu kanaono.  A hoʻomaha au.  Piha kuʻu mau makahiki kanaonokūmālima.  A i ia manawa, hoʻokumu ʻia kekahi, a, ʻaha aʻo i nā poʻe kumu aʻo i nā ʻōlelo ʻē, i ke ʻano hou o ke aʻo ʻana i ka ʻōlelo.   Ua hoʻololi ʻia hoʻi ke ʻano o ke aʻo ʻana i ka ʻōlelo.  A hele mai kekahi mau kumu mai Cornell mai.  A ka mea i ʻae mua e lilo i kumu hoʻokūkū, mea hoʻopilipili hoʻi i nā poʻe haumāna, nā poʻe e hele mai ana i kēlā kula.  A ʻōlelo ʻo ia ʻelua paha pule ma mua o ka noho ʻana o kēlā kula.  A ʻōlelo ʻo ia e hele ana ʻo ia i nā ʻāina ʻē.  A ma^^ Hōʻāʻā kēia poʻe, a na wai lā e kōkua ana iā lākou.  A hele mai ʻo Polopeka ʻElepaki iaʻu nīnau inā hiki iaʻu ke kōkua.   ʻAe aku wau.  A ʻo ia kuʻu komo ʻana i loko o kēia ʻano hana.
16:30 LK  A ua, ʻē.
16:30 DK  Mai ia manawa a hiki i kēia manawa.  ʻUmikūmālua makahiki, ē?  Pololei?
16:35 LK  ʻUmikū^^,
16:36 DK  Kanaono, a, kanahikiukūmālua. ^^^
16:38 LK  ʻAe.  Kanahikukūmālua.  ʻAe, pololei nō.  A ua puka mai he mau puke ʻōlelo, puke haʻawina ʻōlelo Hawaiʻi āu i kākau ai.
16:47 DK  ʻAe.  ʻO ka mua,
16:49 LK  !! ʻĒ.
16:50 DK  kākau wau no nā Kula ʻo Kamehameha.  No ka mea, i loko o  kēia^^ I waena o kēlā poʻe i hele mai ai e aʻo i kēia ʻano hou o ke aʻo ʻana i ka ʻōlelo, ʻo, a, Colonel Kent kekahi.  A nui kona hoihoi e hoʻomaka i kēia ʻano hana ma nā Kula ʻo Kamehameha.  E like nō hoʻi me nā ʻano ʻōlelo ʻē ʻē aʻe.  Ma mua aku, ua aʻo ʻia nō ka ʻōlelo akā, ʻaʻohe, e like me ke ʻano o ke aʻo ʻia ʻana o nā ʻōlelo ʻē ʻē aʻe.  ʻO nā haumāna makemake ana, hele, hele nō lākou.  A ʻaʻohe nō hoihoi loa nā poʻe haumāna.  A nāna i hoʻokumu i kēia hana ma laila, a, i kūlike ke ʻano o ke kūlana me nā, a, ʻōlelo ʻē ʻē aʻe e aʻo ʻia ana i ia manawa.  A hele ʻo ia i ke kulanui e nīnau ai, a, ʻo wai lā ka mea hiki ke kōkua iā ia e hoʻokumu i kēia ʻano hana ma ke Kula, ma nā Kula ʻo Kamehameha.  A ʻōlelo aku nā poʻe, a, noho  koʻikoʻi nō hoʻi ma ke kulanui.  A hāʻawi aku i koʻu inoa.  Kāhea mai ʻo ia iaʻu, ʻōlelo aku au,  ""E, hemahema au, ʻaʻole hiki iaʻu ke hana i kēlā hana."" ^^^
17:53 LK  ^^^ A eia nō kākou, nā mea, mākou, nā mea ʻōpio ke hoʻomaikaʻi aku nei iā ʻoe i kou hana maikaʻi mai iā mākou i ka hana, ka hoʻomākaukau ʻana i nā puke haʻawina no ka ʻōlelo Hawaiʻi.
18:08 DK  ʻAe.  Akā, hoʻoikaika nō.  No ka mea, ʻaʻole nō wau mākaukau loa.  Pīhoihoi wau i koʻu hele ʻana i laila, hoʻomaka i ka hana.   Hele mai kekahi poʻe akamai i ka ʻōlelo Hawaiʻi, a makemake e kamaʻilio me aʻu, he aha ana kaʻu mea e hana ai, no ka mea, i ia manawa, ʻaʻole hiki iaʻu ke kamaʻilio pono.  Hemahema loa nō.
18:27 LK  {Mū.}
18:27 DK  Akā hoʻoikaika nō wau, a, {amū,} paipai mai nō hoʻi ʻo Kent iaʻu, a, hoʻoikaika nō wau.  Kākau.  I kekahi manawa, ʻaʻohe hiki ke maopopo ka mea kākau ai, a waiho wale.  A holoi pā paha, a hoʻomaʻemaʻe hale pale^^ paha, a, hōʻea mai ana kekahi manaʻo, a hele wau e kākau.  Pēia i hana ai a paʻa ka puke.
18:47 LK  ʻAe.  Akā, ua lohe mau nō ʻoe i kou wā ʻōpiopio i ka ʻōlelo Hawaiʻi, ʻaʻole anei?
18:51 DK  ʻAe, ʻae.  No ka mea, i ia manawa, ʻeā?  Ma nā hale pule Kalawi^^, Kalawina, a, ma ka ʻōlelo Hawaiʻi wale nō e haʻiʻōlelo ʻia ai.  Aʻo ai i nā kamaliʻi kula pa^^, kula Kāpaki.  Heluhelu nō hoʻi i ka Paipala.  A hoʻopaʻanaʻau, a, i, a, nā Halelū, kekahi mau Halelū, a, Pule A Ka Haku, a, ka Haʻiʻōlelo Ma Ka Mauna nō hoʻi,
19:17 LK  A ʻae.
19:17 DK   mau paukū paʻanaʻau like ʻole, a pēlā wale nō, a lohe nō hoʻi i kekahi poʻe kamaʻilio ana.
19:24 LK  ʻAe.  A pehea kou manaʻo i ka ʻōlelo Hawaiʻi o kuaʻāina?  Ua noho nō ʻoe i kuaʻāina i kou wā ʻōpiopio.  Pehea ka mea ʻokoʻa ma waena o kuaʻāina me ke kūlanakauhale o Honolulu nei?  Ua, ʻoi aku nō ka walaʻau ʻana o ka ʻōlelo Hawaiʻi ma kuaʻāina ma mua o Honolulu nei?
19:47 DK  ʻAʻole maopopo loa iaʻu,
19:48 LK  ^^^
19:48 DK  no ka mea, a, ʻuʻuku loa wau i ko mākou manawa e noho ana ma Kona.  ʻAʻole nō mākou, ʻaʻole mākou ʻike, a, ʻike nui i ka poʻe.  Kākaʻikahi wale nō mākou ma laila.  ʻO mākou ma ka ʻaoʻao ma kai o ke alanui, a, kekahi, ke^^ kaikaina o kuʻu makuahine ma ka ʻaoʻao ma uka me kahi, me ke kaikuahine o kuʻu kupuna kāne ʻo Nāʻopeʻope ka inoa, a, me kekahi mau, a, kona mau kaikunāne ʻo Kalālauwale lāua ʻo Kamanawa.  A ʻo mākou wale nō ma laila.
20:19 LK  ʻĒ.  ʻO hea kēia o Kona?
20:20 DK  ʻAʻole nui nā poʻe.  Ma Kona.
20:22 LK  ʻO hea?
20:22 DK  A, ʻOpihihali.
20:23 LK  ʻOpihihali.
20:24 DK  ʻAe.
20:25 LK  ʻAe.
20:25 DK  A ʻo koʻu kupuna wahine i ia manawa e noho ana ma ʻŌlelomoana.
20:29 LK  ʻŌlelomoana.
20:30 DK  ʻAe.
20:31  LK  I Kona?
20:32 DK  ʻAe.
20:32 LK  ʻAʻole wau i lohe i kēlā inoa.
20:33 DK  ʻAʻole ʻoe lohe i kēlā.
20:34 LK  ʻAʻole. ^^^
20:35 DK  Aia nō ma ka palapalaʻāina.
20:37 LK  ʻAe.
20:37 DK  Hoʻomaopopo ʻoe i kēlā palapalaʻāina a kāua e^^ a, kā^^ mākou e nānā ana i kēia lā,
20:41 LK  ʻAe, ʻae.  Aia nō ma laila?
20:42 DK  A hōʻike ʻia nō kēlā mau, 
20:43 LK  ʻŌ.
20:44 DK  kēlā mau wahi ma laila.  Nui nā wahi liʻiliʻi !!
20:46 LK  He wahi pili i Hoʻokena?
20:48 DK  Kokoke i Hoʻokena.  ʻAe.
20:49 LK  ʻAe.  Maikaʻi.  A pehea ka ʻāina ʻo Kaupō?  Ua noho nō ʻoe i Kaupō?
20:56 DK  ʻAe.  Ma laila wau i hoʻomaka ai e, e aʻo kula.
20:59 LK  Ma laila nō.
21:00 DK  ʻAe.
21:00 LK  ʻAe.
21:00 DK  ʻElua, ʻelua māua.  A, ke ku^^ kumu poʻo, a ʻo wau.  Ke kumu poʻo ʻo Lily Marciel.  Kēia ʻohana Marciel.  A ʻelua, he kaikuaʻana, he kaikaina ma laila.  A he, a, mālama pipi, a he mālama puaʻa, kanu kalo nō hoʻi kā lākou hana.  A ka wahine a Tony, a ʻo ia ke kumu poʻo ma laila i ia manawa.  A ʻo wau ma lalo ona.
21:23 LK  ʻAe.  A ua kuhi mua wau, a, aʻo nō ʻoe ma Molokaʻi.  Akā, ua hele nō ʻoe e hoʻomaha wale nō.
21:29 DK  Hoʻomaha wale nō.
21:30 LK  ʻĒ.
21:31 DK  Makahiki ʻumikūmāiwa ʻumikūmālima, kono mai ʻo Kalāʻau iaʻu.  I Hālawa ʻo ia i ia manawa.  A hele wau i Hālawa hoʻomaha ai.  A noho wau no ʻelua paha mahina.
21:43 LK  ʻAe.  I kēia manawa, ʻaʻohe poʻe o Hālawa?  Pau i ka hele,
21:46 DK  ʻAʻole wau i hele iki i Hālawa mai ia manawa mai a hiki i kēia manawa.
21:49 LK    {Mū.}
21:50 DK  ʻAʻole nō wau i hoʻo^^ ho^^ hoʻi hou i Molokaʻi.
21:51 LK  ^^^
21:52 DK  ^^^ I laila koʻu ke^^ kaʻu kaikamahine, a, makahiki ʻumikūmāiwa haneli kanahākūmākahi, hele ʻo ia i laila e aʻo ai.
22:01 LK  ʻĒ.
22:02 DK  A, ʻelua makahiki i laila, hoʻi mai, a hoʻi i Kamehameha e aʻo ai.  ʻAʻole wau i hoʻi hou i laila mai ka makahiki ʻumikūmāiwa haneli a hiki i kē^^ a, ʻumikūmālima a hiki i kēia manawa.
22:11 LK  {Uhu.}
22:12 DK  Lōʻihi loa.
22:13 LK  ^^^ ʻAe, l lōʻihi nō kēlā.
22:15 DK  Lōʻihi loa.
22:16 LK  A pehea, ua paʻa nō iā ʻoe i kekahi mele o Molokaʻi?
22:21 DK  ʻAe.  No ka mea, i kēlā manawa aʻu i noho ai me, a, Kalāʻau, ʻo ia nō hoʻi ke alakaʻi hīmeni, papa hīmeni o Molokaʻi i ia manawa.
22:27 LK  ʻO Kalāʻau, ʻae.
22:28 DK  A, ua hoʻi mai lākou mai ka papa, mai ka ʻAha Pae ʻĀina mai i Hilo.  A hoʻomaka nō hoʻi e ʻimi kālā no kekahi makahiki hōʻea mai ana no ka hele ʻana o ka papa hīmeni.  A hele pū wau me, me lākou, hele mākou i Maui.  Hāʻawi ʻaha mele i Maui.  I loaʻa, ho^^ i ho^^ loaʻa hoʻi ke kālā e hele ai.
22:49 LK  ʻE.  ʻAha Pae ʻĀina kēia o ka haipule Kalawaina, ē?
22:52 DK  Hale pule Kalawina.  ʻAe.
22:53 LK  ʻAe.  A pehea, hiki iā ʻoe ke helu, mea, ke mele mai i kekahi mele o Molokaʻi,
22:58 DK  Auē.
22:59 LK  i paʻanaʻau iā ʻoe?
23:00 DK  Hiki.  Hiki paha.  Pehea lā? ^^^
23:02 LK  ^^^ !!
23:03 DK  Ka leo o ka luahine. ^^^
23:04 LK  ^^^
23:06 DK  ^^^ A penei mākou i mele ai i ia manawa.  ʻAno ʻokoʻa paha mai ke ʻano o ka mele ʻana kekahi poʻe i kēia manawa.
23:13   Molokaʻi Nui A Hina
    > Ua nani nā hono a Piʻilani
    Ua kū kilakila i ka ʻōpua
    ʻO kuʻu pua kukui, aia i Lanikāula
    I ka hene wai ʻolu lana mālie

    Ua like nō a like lā
    Me kuʻu one hānau
    Ke poʻokela i ka piko o nā kuahiwi
    Me Molokaʻi nui a Hina
    ʻĀina uluwehiwehi
    E hoʻi nō wau e pili

    E ka makani ē
    E pā nei me ke aheahe
    ʻAuhea kuʻu pua kalaunu
    E ka makani ē
    E pā nei me ke aheahe
    ʻAuhea kuʻu pua kalaunu

    Kiʻekiʻe Hālawa i ke alo o nā pali
    ʻO ka heke nō ia i kaʻu ʻike
    Lupalupa i ke oho lau lipo i ka wao
    Ma kuʻu poli nō ʻoe e hoʻoheno ai

    Ua like nō a like lā
    Me kuʻu one hānau
    Ke poʻokela i ka piko o nā kuahiwi
    Me Molokaʻi nui a Hina
    ʻĀina uluwehiwehi
    E hoʻi nō au e pili

    E ka makani ē
    E pā nei me ke aheahe
    ʻAuhea kuʻu pua kalaunu
    Eia nō wau ʻeā
    E ka makani ē
    E pā nei me ke aheahe
25:27   ʻAuhea kuʻu pua kalaunu

25:27 LK  Mahalo nui. ^^^  Kēia manawa, ke ʻano o ka hīmeni ʻana o ka poʻe o kēia manawa, hīmeni nō lākou e like nō me ka lōʻihi o ka pā.  A ʻekolu paha minuke, ʻehā paha minuke, 
25:41 DK  ʻAe.
25:41 LK  ka lōkihi o ka pā.
25:43 DK  ʻAe.
25:43 LK  A ma laila nō e pau ai ka hīmeni ʻana.
25:44 DK  Pau.  Pololei.
25:46 LK  ʻAʻole hīmeni piha mai nā paukū pau loa.
25:50 DK  No ka lawa ʻole o ka manawa.
25:51 LK  No ka lawa ʻole o^^,
25:52 DK  ^^^
25:52 LK  ʻAʻohe paʻa pono ka moʻolelo o ka hīmeni.
25:55 DK  Kekahi nō, ʻaʻole paha nui ka poʻe, a, i aʻo ʻia i ka ʻōle^^ i ka paukū ʻelua.  Lōʻihi loa, ʻaʻole wau i lohe i kēlā paukū ʻelua.
26:04 LK  ʻAkahi nō wau i lohe. ^^^
26:05 DK  ^^^
26:07 LK  ʻAe.  A i kēia manawa, e hoʻolaha ana au i ka helu kelepona o kēia kahua hoʻolele leo inā he manaʻo paha kou, ko ʻoukou.  A inā he nīnau paha kā ʻoukou, e kelepona mai.  A eia ka helu, helu ʻeiwa ʻelua ʻekolu, ʻole ʻehā ʻole ʻelua.  Helu ʻeiwa ʻelua ʻekolu, ʻole ʻehā ʻole ʻekolu.  Helu ʻeiwa ʻelua ʻekolu, ʻole ʻehā ʻole ʻehā.  ʻAe.  A, ke hoʻoponopono anei ʻoe i nā puke haʻawina, nā puke ʻōlelo haʻawina i kēia manawa, ʻeā?
26:52 DK  ʻAe.  A, ua hoʻoponopono wau i ka puke aʻu i kākau ai no ke Kulanui o Hawaiʻi.  A ua pau i ka hoʻoponopono ʻia.  A kali ana a kēia makahiki aʻe paha, a, paʻi ʻia.  A e hoʻomaka ana wau hoʻoponopono i ka puke aʻu i kākau ai no nā Kula ʻo Kamehameha.
27:12 LK  ʻAe.  ʻO ia ka puke, E Pāpāʻōlelo,
27:16 DK  E Pāpāʻōlelo Kākou.
27:17 LK  ʻŌlelo Kākou.  A kēia puke hope nei, ʻo ia ka puke, E Kamaʻilio Hawaiʻi Kākou.
27:22 DK  ʻAe.
27:23 LK  ʻAe.  A, pehea kou manaʻo i ke ʻano o ka hoʻopuka ʻana o nā, o nā mele i kēia manawa?
27:38  DK  Auē nō hoʻi ē. ^^^
27:38 LK  ^^^ No ka mea,
27:40 DK  ʻAe.
27:40 LK  ua, ua hele nō ʻoe i mua o kēia ʻaha mele, kēia Hawaiian, a, Music Foundation,
27:47 DK  {Mū.}
27:47 LK  e haʻiʻōlelo ai,
27:49 DK  ʻAe.
27:49 LK  e pili ana i ke ʻano o ka mele ʻana o kēia manawa.
27:56 DK  ʻAe.
27:56 LK  A hiki iā, hiki iā ʻoe ke wehewehe liʻiliʻi mai i kekahi o kou manaʻo e pili ana i kēia māhele?
28:03 DK  ʻAʻole paha noʻu wale nō kēia manaʻo, he poʻe ʻē aʻe nō, i kūlike ka manaʻo me koʻu, ʻo ia hoʻi, a, kekahi poʻe ʻōpio o kēia manawa, ʻaʻole maopopo pono ka ʻōlelo Hawaiʻi iā lākou.  No laila, i ke^^ a kekahi manawa nō hoʻi paha, ʻaʻole nō paha lākou i ʻike i kēia mau, i nānā i kēia mau hīmeni ma nā puke, a hoʻolohe wale nō, a hoʻopaʻa i ka hī^^ i nā hīmeni a, a lākou lohe ai i nā, e lohe ai i nā poʻe e hīmeni ana.   Kekahi manawa, pāʻani paha i pāleo i hana ʻia e kekahi poʻe.  A hoʻolohe i ka pāleo.  ʻO ia paha, pēia paha lākou i aʻo ai i ka, i nā hīmeni.  A kekahi manawa, ʻaʻohe paha lohe pono ka le^^ a, pepeiao i nā huaʻōlelo, no ka mea, kekahi poʻe ke mele ʻeā, ʻaʻohe puka pono nā huaʻōlelo.
28:51 LK  ʻAe.
28:51 DK  A inā ʻaʻole lohe pono, a laila, hewa ka hoʻopuka ʻana.
28:55 LK  ʻAe, pololei.
28:55 DK  No laila, i kahi manawa nō, a hewa nō nā hoʻopuka ʻana i nā huaʻōlelo.
28:59 LK  ʻAe.  Inā pēlā ke ʻano o ke aʻo ʻana o nā mele, e mau ana nō ka hewa, a e hoʻonui ana ka hewa.  ʻAʻohe mea nāna e,
29:07 DK  Pēlā nō paha, pehea lā.
29:08 LK  hoʻopololei aku.
29:11 DK  Pehea lā e hoʻopololei ai?
29:13 LK  Pehea lā hoʻi?  Na nā mea e, e hoʻopuka ana i ka mele, nāna nō, nāna nō kēia kuleana e hele huli, mea, nāna e hiki ke kōkua mai iā ia i ka, ke ʻano o ka puana ʻana o ka mele.
29:29 DK  Malia paha, hiki mai ana nō ka manawa e, {amū} hoʻoponopono ʻia ai i kēia mau mea.  ʻAʻole hiki ke hoʻoponopono ʻia pau loa i ka manawa hoʻokahi.  A hoʻomanawanui nō paha, a, hana i nā mea hiki ke hana, a pēlā wale aku.
29:46 LK  ʻAe.  E kala mai.  E hoʻolele ana ke keiki i wahi manaʻo no kēia kahua.
29:51 DK  ʻAe.
30:00 IN   ## Aloha e Hawaiʻi.  ʻO neia ka hola ahiahi, hapa lua hola ʻewalu, eight thirty p.m.
30:10   # In Honolulu, radio 1420 KCCN.
30:15   # Radio the sound of service serving wider^^
30:25 DK  ! haʻalele.
30:27 LK  ʻAe.  ʻO ia nō kekahi mea ʻāpiki o kākou i kēia manawa.  ʻAʻohe kākou nānā pono i ke ʻano o hoʻopuka ʻana i ka ʻōlelo Hawaiʻi  ma ka mele ʻana a ma ke kamaʻilio ʻana.  ʻAno pāhemahema  kākou i kēia manawa.  Akā, eia nō kekahi poʻe ke kūlia, ke kūlia nei i ke aʻo ʻana i ka ʻōlelo Hawaiʻi,
30:48 DK  Pololei nō.
30:48 LK  ma nā kula.
30:49 DK  Pololei nō.
30:51 LK  Koe kēia, kohu mea, ʻakahi nō e hoʻomaka ana kēia hana ʻo ke aʻo ʻana i ka ʻōlelo Hawaiʻi.  A he mau pilikia ma waena o kēia hoʻomaka ʻana o ke aʻo ʻana.  ʻAʻohe lawa nā puke haʻawina.  ʻAʻohe lawa nō hoʻi nā kumu kula.
31:07 DK  ʻAe, pololei.  ʻEhia lā ʻoukou e aʻo nei i kēia manawa?
31:14 LK  ʻAe.
31:14 DK  ʻEkolu ʻoukou, ʻehā ma ke kulanui, ʻeā?  A ma Kamehameha kekahi.
31:19 LK  ʻAe.
31:19 DK  ʻAʻole nui loa ka poʻe hiki ke aʻo i ka ʻōlelo.
31:22 LK  ʻAe, pololei.
31:23 DK  A ʻo ia paha kā kākou hana i kēia mua aku.  Hoʻoikaika, a paipai i  nā haumāna i loaʻa nā poʻe hiki ke aʻo i ka ʻōlelo.
31:34 LK  Pololei nō.  Akā, pehea kou manaʻo?  ʻO kēia, ʻo kēia manawa nō paha ka wā kūpono o ka hoʻomaka ʻana o ka,
31:45 DK  ʻAe.  Pono hoʻomaka.
31:45 LK  o ke^^  ʻAe.
31:46 DK  ʻAʻole kali lōʻihi loa.
31:48 LK  ʻAe.  ʻAe.  A.  Ke hele nei nō kākou a poina i ka ʻōlelo Hawaiʻi.  A i koʻu manaʻo, ma ke aʻo nō ma^^ ma ke aʻo nō kākou e hoʻomau ai i ka ʻōlelo makuahine a kā kākou.  A.
32:16 DK  ʻAe.  Inā lawa nā kumu, a lawa nā puke i hoʻomākaukau ʻia, a  laila, holomua nō paha ka hana.  Inā ʻaʻole, ʻaʻole holomua.
32:26 LK  Pololei.  A, e hoʻonohonoho ana^^ ʻoukou a ʻo wau nō hoʻi kekahi papahana pili ana i ka ʻōlelo Hawaiʻi no, no kēia lā iwakālua o Mei.  Ka ʻaha,
32:47 DK  {Mū.}
32:48 LK  ka ʻaha ʻōlelo Hawaiʻi mua.
32:51 DK  ʻAe.
32:51 LK  Ka ʻaha ʻōlelo e mālama ʻia ana ma ke Kula ʻo Kamehameha.
32:56 DK  ʻAe.
32:58 LK  ʻAe.  A.  No laila, e nā mea e lohe ana i kēia ahiahi, inā he makemake ko ʻoukou e hele mai i kēia ʻaha ʻōlelo Hawaiʻi, ʻo ia nō ka ʻaha mua, ka ʻaha ʻōlelo Hawaiʻi mua ma ke Kula ʻo Kamehameha e hoʻolālā ai no ko kākou pono me ka pono o ko kā^^ ka mea o ka^^ me ka pono o kā kākou ʻōlelo Hawaiʻi.  A mai ia ʻaha, e kūkākūkā ana kākou i nā wahi pōwehiwehi a me  nā wahi pilikia o ka ʻōlelo Hawaiʻi.  A e kūkā^, kū^^, kūkā ana kā^^ kākou i nā mea hiki iā kākou ke hana aku ai e, e hoʻopo^^ pololei ai, e hoʻoponopono ai i ka ʻōlelo i, i ola maikaʻi hoʻi ka ʻōlelo kanaka.  A inā makemake ke^^ kekahi o ʻoukou e hele mai i kēia ʻaha ʻōlelo Hawaiʻi ma ka lā iwakālua o Mei, ka lā Poʻaono kēia, e ʻoluʻolu ʻoukou e kelepona aku i ke Kula ʻo Kamehameha.  A e nīnau aku iā Mrs. Bernie no ka, a, no ka hoʻopaʻa ʻana i kou inoa ma ka papa inoa o kēia ʻaha ʻōlelo Hawaiʻi.  A eia ka helu kelepona o kēia keʻena o ke Kula ʻo Kamehameha.  Ka helu ʻewalu ʻehā ʻelima, ʻeono ʻeono ʻekolu ʻekahi.  E ʻoluʻolu ʻoukou e kelepona ma mua o ka lā ʻumikūmāhiku i hiki ke, i hiki kēia keʻena ke hoʻomākaukau mua nā mea e pono ai no kēia ʻaha ʻōlelo Hawaiʻi.  A ʻo ka ʻauhau uku o kēia ʻaha, he, he oko^^ ʻekolu kālā no ka pāʻina awakea.
35:14 DK  A me ka papa kuhikuhi hoʻomanaʻo.
35:17 LK  ʻAe.  No ka papa kuhikuhi hoʻomanaʻo. ^^^  ʻAe.  A, pehea ka lōkihi o kou aʻo ʻana ma ke kula o, kula o Hawaiʻi, Kulanui o Hawaiʻi?
35:34 DK  Kanakolu makahiki.
35:35 LK  Kanakolu.
35:36 DK  Kokoke kanakolu makahiki.
35:38 LK  ʻAe.  A he, he mau makahiki wale nō āu i aʻo ai ma ka māhele ʻōlelo Hawaiʻi ma ke kulanui?
35:44 DK   {Amū,} kanaonokūmākahi.
35:48 LK  Kanaonokūmākahi?  Aia nō ʻoe i ke kula,
35:49 DK  A, kanao^^ kanaono, kanaonokūmākahi kau ʻelua.  Aʻo wau ma ke kulanui.  Pani hakahaka no ʻElepeka.  A kanaonokūmākahi,  Kepakemapa, hele wau i Kamehameha.  Aʻo au i laila no ʻekolu makahiki.  A hoʻi hou wau i ke kulanui, kanaonokūmāhā, a aʻo a hiki i kanaonokūmāwalu.
36:11 LK  {Mū.}
36:11 DK  A hoʻomaha loa.
36:13 LK  I kēia manawa, ʻike ana kākou ka nui o nā poʻe makemake ana e, e aʻo i ka ʻōlelo Hawaiʻi.  E, e piha ana nā papa ʻōlelo Hawaiʻi  ma ke kulanui.  A ʻaʻohe lawa ke kumu,
36:27 DK  A !!
26:27 LK  e aʻo ai i ka nui o nā haumāna e makemake ana e komo i loko o nā papa ʻōlelo Hawaiʻi.  Eia kā nō mākou ke hoʻomanawanui me  ka mea a ka, a mākou e hiki ke hana ai.  A, e, e kala mai iaʻu.  Aloha ahiahi.
36:49 mk:MK Aloha ahiahi, e Kauanoe.
36:52 LK  ʻAe.  Aloha mai nō.
36:53 mk:MK A pehea ʻoe?
36:54 LK  Maikaʻi.  ʻO ʻoe?
36:55 mk:MK A.  A ʻo ia mau nō.  He nīnau kaʻu e pili ana no kēlā hōʻike ʻo ka hahaʻiʻōlelo ʻana ma Kamehameha?
37:04 LK  ʻAe, hiki.
37:05 mk:MK Pehea, a hiki anei i nā poʻe a pau ke hele, a i ʻole, aia nō ʻoe a kāhea mua hoʻopaʻa i lumi nou?
37:12 LK  Kāhea mua nō ʻoe,
37:13 mk:MK A.
37:13 LK  e hoʻopaʻa ai i wahi nou.
37:15 mk:MK {Aha.}
37:16 LK  No ka mea, e hoʻolālā ana lākou i ka papahana nā mea e pono ai no kēlā lā.
37:22 mk:MK {Mū.}  He aha ka manaʻo nui o kēia hoʻolālā ʻana?
37:26 LK  He mea, well, ma ka hoʻomaka ʻana o ka ʻaha,
37:31 mk:MK {Uhu.}
37:32 LK  ka māhele o ke kakahiaka e hōʻikeʻike ana kekahi papa ʻōlelo Hawaiʻi i ke ʻano o kā lākou aʻo ʻana,
37:40 mk:MK {Mū.}
37:41 LK  ma nā papa, a, kamaliʻi,
37:44 mk:MK ʻŌ, ka poʻe ʻōlelo Hawaiʻi?
37:44 LK  nā, he.  Ma ka ʻōlelo Hawaiʻi nō.
37:47 mk:MK {Aha.}
37:47 LK  ʻAe.
37:49 mk:MK A,
37:49 LK  A,
37:50 mk:MK No ke aha ka mea i, i kauoha ʻia ai, aia nō a loaʻa ka lumi, a i ʻole, no ka ʻai awakea paha, ē?
37:55 LK  ʻĒ, no ka ʻaina awakea nō.
37:57 mk:MK ʻAe^.
37:57 LK  I, i ʻike iā lākou ke, ka nui o ka poʻe e hele mai ana.
38:01 mk:MK Ke hoʻomaopopo anei ʻoe iaʻu, ha?
38:04 LK  ʻEā?
38:04 mk:MK Ke hoʻomaopopo mai nei ʻoe iaʻu āu e walaʻau aku nei me ʻoe.
38:07 LK  ʻAe, hiki.  ʻAe, hoʻomaopopo.
38:09 mk:MK Maopopo?
38:09 LK  ʻAe.
38:10 mk:MK ʻO wai wau?
38:11 LK  ʻO Ma^^ ʻo Mīleka.
38:12 mk:MK A ʻo ia.
38:13 LK  ^^^
38:14 mk:MK A mamake au e walaʻau me Kahananui inā hiki?
38:16 LK  ʻĒ, ua hiki.  Alia.
38:21 DK  Aloha Mīleka.
38:22 mk:MK Aloha mai, e Waioleka.  Pehea ʻoe?
38:25 DK  A maikaʻi nō wau.  A pehea ʻoe?
38:26 mk:MK A ʻo ia mau nō.  Hauʻoli nō ka pepeiao i ka lohe aku i kāu mau hoʻākāka ʻana.
38:30 DK  ^^^
38:32 mk:MK  He nīnau kaʻu iā ʻoe.
38:34 DK  A he aha kēlā?
38:34 mk:MK I ka wā kahiko, a, ua lohelohe anei ʻoe i nā kamaʻilio ʻana ʻia o  ka ʻōlelo Hawaiʻi, a, hana mele ʻia ma ka pīʻāpā, a i ʻole, ma ka hua mele?
38:48 DK  A,
38:48 mk:MK I nā wā ma mua loa.
38:51 DK  A, ʻaʻole maopopo iaʻu i nā wā ma mua, a, kāu, kāu mau, kāu mea e man^^ e noʻonoʻo nei.  Akā, mai kuʻu manawa ʻōpiopio loa, hoʻomaka wau i ke aʻo ʻana i ka heluhelu ʻana i ka leo mele.
39:05 mk:MK A i ka wā o ka poʻe ma ʻaneʻi nei ma Hawaiʻi nei.  ʻAʻole paha lākou loaʻa nā hua mele a lākou e mele ana !!
39:11 DK  Ma mua o ka hōʻea ʻana mai o ka poʻe haole.  ʻAʻole.
39:14 mk:MK ʻAe.
39:15 DK  ʻAʻole hoʻopaʻa ʻia.
39:15 mk:MK Pehea kā lākou mele ʻana?
39:118 DK  A, mele wale nō, haku wale nō.  A lohe nō hoʻi kekahi, a aʻo ʻia aku nō hoʻi, ʻeā, i nā kamaliʻi.  Akā, i ia manawa, he, a, he oli wale nō ke ʻano o ka mele ʻana, ʻo ia kaʻu i heluhelu ai.  ʻAʻole like me ka mele ʻana i kēia manawa.
39:34 mk:MK A ʻo ia hoʻi, a, mai ka makahiki ʻehia mai i hoʻomaka ʻia ai kēia hoʻomaka mele ʻana ʻia.  Maopopo anei iā ʻoe?
39:41 DK  A mai ka hōʻea ʻana mai o ka poʻe mikionele.  A hoʻomaka lākou e aʻo i ka poʻe Hawaiʻi i ka mele ʻana, no ka mea, makemake hoʻi lākou e mele nā poʻe i nā hīmeni,
39:51 mk:MK {Mū.}
39:52 DK  a ma ka hale pule.  A no laila, hoʻokumu lākou i mau kula,
39:57 mk:MK {Mū.}
39:58 DK  ma kēlā me kēia wahi, a, ʻō, ma ʻEwa, ma Honolulu nei, ma Kauaʻi nō hoʻi nā wahi like ʻole.
40:05 mk:MK {Mū.}
40:06 DK  A aʻo ʻia nā poʻe, a aʻo lākou i nā mele no ka hale pule wale nō, nā hīmeni.
40:12 mk:MK {Uhu.}
40:13 DK  A pēlā i hoʻomaka ai ka poʻe Hawaiʻi e aʻo ai i ka hīmeni ʻana.   A ma kekahi, a, ma ka puke lawe^^ ma, puke i kākau ʻia e pili ana i, iā Laiana ma Waimea, Hawaiʻi.
40:25 mk:MK {Mū.}
40:25 DK  A ʻōlelo ʻia, kēia hoʻomaka ʻana o kēia poʻe e aʻo i ka ʻō^^ i ka hīmeni ʻana like me ka poʻe haole.
40:31 mk:MK ʻAe.
40:31 DK  ʻAʻohe ʻano maikaʻi loa ke ʻano o ka hīmeni ʻana o ka poʻe Hawaiʻi.
40:35 mk:MK No ke aha?
40:35 DK  A.  No ka maʻa ʻole i kēlā ʻano mele ʻana.
40:38 mk:MK ʻŌ.
40:38 DK  He ʻokoʻa nō ka mele ʻana o ka poʻe haole, he ʻokoʻa nō ka mele ʻana o ka poʻe Hawaiʻi i ia manawa.  A no laila, a, ʻaʻohe ʻano maikaʻi loa o ke mele nā poʻe Hawaiʻi.  Akā, hoʻoma^^ hoʻomaʻamaʻa nō, hoʻomaʻamaʻa nō a ma hope maʻa loa.  A ʻoi aku ka maikaʻi o kā lākou hīmeni ʻana ma mua o kekahi poʻe haole.
40:55 mk:MK ʻAe.
40:56 DK  A ʻōlelo ʻia, inā makemake ʻo ia, ʻoe, na, na Henry Berger kēia ʻōlelo.  Ke makemake ka poʻe e lohe i ka papa hīmeni maikaʻi, hele i Kaukeano.
41:06 mk:MK ʻAe.
41:06 DK  ʻO ia hoʻi, ma Honolulu nei.  A inā nō naʻe makemake, a, e hoʻolohe i ke anaina pule e mele ana, hele i nā, a, nā hale pule Hawaiʻi.  Ma laila, ka mele ʻana o ka poʻe Hawaiʻi i nā mele hui, ʻeā?
41:21 mk:MK {Mū.}
41:22 DK  Me he mea lā, mai ka puʻuwai mai nō ka mele ʻana.
41:24 mk:MK A ʻo ia paha ka pololei.  No ka mea, noʻonoʻo wau i ka^^ ke ʻoe hoʻomaopopo ʻoe i ka poʻe Hawaiʻi, ke, lākou e mele i ka mele, ʻaʻole hiki ke hoʻonohonoho ʻia ka hua mele no kā lākou mele, no ka, ke ʻano o ka piʻo ʻana o ka leo, ʻano, a, pōhīhī^(pōhihi) ka hua, hua mele i ka hoʻonohonoho ʻana.
41:43 DK  ʻAe.  Akā, ma, a, manaʻo wau ka makahiki ʻumikūmāiwa haneli iwakāluakūmālima,
41:50 mk:MK {Mū.}
41:50 DK  hoʻokaʻawale ka ʻaha ʻōlelo i kekahi kālā ʻe^^ ʻelua kaukani ʻelima hane^^ ʻelima haneli paha kālā e uku ai i kekahi mea e  hele ai ma ʻō ma ʻaneʻi ma, ma kēia pae ʻāina e hoʻopaʻa i nā mele a ka poʻe ha^^ po^^ poʻe kahiko.
42:06 mk:MK {Mū.}
42:06 DK  A ʻo ia hoʻi ʻo Miss Roberts.  A ua hoʻopaʻa ʻia ma ka pāleo ka ʻan^^ ke ʻano pāleo o ia manawa, ʻaʻole like me kēia manawa.
42:14 mk:MK ʻŌ.
42:14 DK  A aia nō kēia mau mea ma ka Hale Hōʻikeʻike ʻo Kamehameha.  A kekahi, ua lawe ʻia i loko, i kekahi kulanui ma loko, a, ke hoʻopaʻa hou ʻia nei, hoʻomaʻemaʻe ʻia i hiki ke hoʻihoʻi ʻia mai  a hoʻolohe ʻi^^ hoʻolohe hou ʻia.  Poʻe kahiko.
42:32 mk:MK ʻŌ.
42:32 DK  A mele lākou i nā^^ Ua kākau ʻia nō, ua kākau ʻia nō ma loko o kēlā puke a Miss Roberts i kākau ai.
42:38 mk:MK {Mū.}
42:39 DK  Nā, nā oli o ka wā, o, o ka wā kahiko.  Nā mea āna i, a, hōʻuluʻulu ai i kēia hele ʻana ona ma nā pae ʻa^^ ma nā mokuʻā^^ mokupuni o kēia pae ʻāina.
42:49 mk:MK ʻAe.
42:50 DK  A ua paʻa nō i loko o ka puke.
42:52 mk:MK ʻAe.  A mamake au e nīnau iā ʻoe i kekahi nīnau.  A ma iā mākou ma Niʻihau ʻoi^^ Ua hoʻohana mākou i ka T,
43:00 DK  ʻAe.
43:00 mk:MK a me ke K.
43:01 DK  ʻAe.
43:002 mk:MK Pehea, i ka wā kahiko, ua lohe anei ʻoe i kekahi poʻe e hoʻohana i ka T?
43:06 DK  Ma Kauaʻi.  ʻAe.
43:07 mk:MK A pehea ma nā ʻāina ʻē?
43:10 DK  A iaʻu i noho ai ma Hawaiʻi, a, a, kamaliʻi loa wau i ia manawa, ʻōpiopio loa.
43:17 mk:MK ʻAe.
43:17 DK   ʻAʻole ho^^ ʻaʻohe oʻu hoʻomaopopo i ke ʻano o kā ^^^ mākou ke kamaʻilio ʻana a ka poʻe.
43:21 mk:MK {Aha.}
43:22 DK  A ma Kauaʻi.  ʻAe.  Ua lohe wau ma Waimea iā mākou i noho ai ma Waimea.  Manaʻo wau, ua haʻi aku nō wau i kekahi o kou mau ʻohana i ka Poʻa^^ Poʻaono aku nei.
43:31 mk:MK ʻAe.
43:31 DK  A i ko mākou manawa kamaliʻi, kekahi manawa, hele mākou lawaiʻa pāpaʻi.
43:35 mk:MK ʻĀ.
43:36 DK  A, ʻike mākou i ka poʻe o, o Niʻihau e momoe ana ma ka uapo, me ka i^^ me ka i^^ a, ipu kukui hele pō.  A heluhelu ana i ka Paipala kekahi o lākou,
43:46 mk:MK ^^^
43:46 DK   heluhelu Paipala kekahi o lākou, heluhelu ana i ka pe^^ Nūpepa Kūʻokoʻa.
43:50 mk:MK Pule ana nō paha lākou i pāpaʻi iā lākou.
43:52 DK  ʻAe. ^^^
43:52 mk:MK ^^^
43:55 DK  A hoʻolohe aʻe nei mākou kamaliʻi nō hoʻi i ia manawa.  A, ʻano ʻē ka, ke hoʻolohe aku, ē, ʻano ʻē, no ka mea, ʻaʻohe like me ke kamaʻilio ʻana aku ko mākou poʻe mākua.  A, ʻakaʻaka mākou.  ʻAkaʻaka mākou i kā lākou ʻano heluhelu ʻana.
44:08 mk:MK But, ka mea, ka mea kupaianaha paha, ua hele au ma, hoʻokahi makahi^^ makahiki aʻu i hele ai ma Hawaiʻi.  A ua kaʻapuni aku wau a hui launa pū me kekahi poʻe ma laila,
44:21 DK  {Uhu.}
44:21 mk:MK A ua kama^^ kā lākou kamaʻilio ʻana, ua hoʻohana nō lākou i ka T.  But, ʻaʻole lākou hoʻomaopopo.  ʻO wau, ua maʻa koʻu pepeiao i ka lohe.
44:31 DK  ʻŌ, lohe ʻoe i ka T.
44:32 mk:MK ʻAe.  Peia nō me nā poʻe Maui, ua hele au i Maui.
44:35 DK  {Mū.}
44:35 mk:MK Ua kaʻapuni nō au i Maui, ʻaʻole nō i puni loa ʻo Maui iaʻu.  Akā, ka poʻe aʻu i noho pū ai he poʻe, poʻe oʻo nā makahiki ua, ua tūtū lākou.
44:45 DK  ʻAe.
44:46 mk:MK A, aia iā lākou nā ʻōlelo ʻiʻo maoli o ka wā kahiko i koʻu noho ʻana me lākou, a kūkākūkā pū.  Ua lohe au iā lākou i ka hoʻohana i ka T.  A noʻonoʻo au, kēia T, ʻaʻole no Niʻihau wale nō ka T pololei  kēia o ka wā o kahiko i hoʻohana ʻia ka poʻe Hawaiʻi.  Akā, ma Honolulu nei, ka hoʻololi ʻana ʻia o ka ʻōlelo Hawaiʻi, e hoʻohana ʻoe i ke K wale nō, ʻo ia ka mea kaumaha o ka ʻōlelo ma Honolulu nei.  Pēlā paha me nā mokuʻāina a pau.
45:17 DK  Pēlā paha.  A ʻaʻole maopopo iaʻu,
45:19 mk:MK ʻĀ.
45:19 DK  no ka mea, iaʻu, iā mākou noho ana i Kona e like me kaʻu i ʻōlelo aku nei iā ʻoe a ʻaʻohe mākou hele i ʻō i ʻaneʻi, ʻuʻuku loa wau i ia manawa.  ʻAʻohe lohe i nā poʻe like ʻole.  A, {amū,} ma hope mai, ke, ke, nā makahiki i hala aku nei, hele nō wau i Kona, hele kaʻapuni, akā, he hele wale nō mākaʻikaʻi me nā moʻopuna me ke kaikamāhine a ʻaʻole komo pū me nā poʻe like ʻole e kamaʻilio ai, a kekahi nō, a, i lo^^ i loko o kēia mau makahiki i, i hala aku nei, ʻaʻohe nō nui ka poʻe hoʻopuka i ka T.  Akā, ma ka puke mua loa i paʻi ʻia ai me nā mele n^^ a, no nā, no ka hīmeni ʻana i loko o nā hale pule,.
45:57 mk:MK {Mū.}
45:58 DK  A, hapa ma ka ʻōlelo Hawaiʻi, hapa ma ka, a, ʻōlelo Tahiti.  Na Pīnamu lāua ʻo Ellis i hoʻomākaukau i kēia puke.
46:05 mk:MK {Mū.}
46:06 DK  Ma ka ʻaoʻao Hawaiʻi, nui nō nā mele i komo me ka T a me ka R.
46:11 mk:MK {Mū.}
46:11 DK  A kekahi nō, ʻaʻohe manawa hiki ke haʻi aku i kēia manawa.
46:14 mk:MK {Mū.}
46:14 DK  Ua heluhelu nō wau i ka moʻolelo,
46:16 mk:MK {Uhu.}
46:17 DK  o ka, o ke kākau ʻia ʻana o ka ʻōlelo Hawaiʻi.  A ua hoʻolohe ka poʻe haole i nā poʻe kānaka e kamaʻilio ana.  ʻAʻole like ke kamaʻilio ʻana a ka poʻe a lākou i hoʻolohe ai.  A ma hope mai, kūkākūkā lākou, a, a, hoʻolālā lākou e kāpae i kekahi mau, a, hua palapala.  
46:36 mk:MK ʻAe.
46:36 DK  A pēlā i hoʻo^^ hoʻololi ʻia ai a hiki i ka mea kākau ʻia nei i kēia manawa.
46:41 mk:MK ʻŌ.
46:41 DK  A he lōʻihi nō ka moʻolelo.  ʻAʻole hiki ke haʻi ^^^ aku i kēia manawa ma ke kelepona.
46:45 mk:MK ʻAe, pololei.  ʻAe.  Mahalo i kēia hui ʻana,
46:48 DK  ʻAe.  A, aloha.  ʻAe.
46:49 mk:MK  A hoʻomau aku i ka mea maikaʻi.  Aloha.
46:51 DK  ʻAe.  Aloha.  Maha^^ mahalo i kou kāhea ʻana mai.
46:54 mk:MK ʻAʻole pilikia.
46:55 DK  Aloha, a hui hou.
46:56 mk:MK A hui hou.
47:00 LK  Aloha ahiahi.
47:02 mk:MW Aloha.  ʻO Kaʻahanui^^(Kauanoe) kēia?
47:04 LK  ʻAe.  Aloha nō.
47:05 mk:MW Pehea ʻoe?
47:06 LK  Maikaʻi.
47:08 mk :MW Kani aku nei wau, manaʻo aku nei wau ʻo Mīleka lāua ʻo ʻIliahi kēia pō.  But, lohe mai nei wau, ʻaʻole lāua.
47:15 LK  ʻAʻole, i kēlā papahana aku nei.
47:17 mk:MW Ua pau.
47:18 LK  Ua pau.
47:19 mk:MW A koʻu manaʻo āu i walaʻau mai nei, a, kēia hoʻolauleʻa a ʻoukou e loaʻa nei Mei iwakālua.
47:29 LK  ʻAe.
47:30 mk:MW ʻEkolu kālā.  A, ʻehia hola a i, ke, ʻoukou e loaʻa ai kēia?
47:36 LK  A e hoʻomaka ana i ka hola ʻewalu o ke kakahiaka a hiki i ka hola ʻelima o ka ʻauinalā.
47:41 mk:MW ʻŌ, hola ʻelima kā.
47:43 LK  ʻĒ.
47:43 mk:MW And, ka mea o ka lā e, e hana ana ka, a, ka hana i laila, he kula, he aʻo ʻana o,
47:51 LK  A.  Ka hapa nui o ka manawa, he kūkākūkā.  ʻO ka ʻauinalā, he kūkākūkā.
47:59 mk:MW ʻŌ.
47:59 LK  A ʻo ke kakahiaka, he hōʻikeʻike.  He mea hōʻikeʻike i nā papa, a, ʻōlelo Hawaiʻi mai nā kula like ʻole.  ʻO kekahi papa, no Keaukaha.  Kekahi papa ʻōlelo Hawaiʻi no Pāhoa.  ʻO kekahi no ke kulanui.  ʻO kekahi no ke Kula ʻo Kamehameha.
48:21 mk:MW ʻAe.  A e hiki mai ana nō ʻo^^ ʻo Mīleka lāua ʻo ʻIliahi i laila?
48:28 LK  E hiki mai ana nō paha.
48:30 mk:MW Because,
48:30 LK  ʻAe.
48:31 mk:MW ʻo lāua nō ka mea i ke kulanui, ʻeā?
48:36 LK  ʻAʻole.  Hoʻokahi wale nō ʻo Mīleka wale nō.
48:39 mk:MW ʻO Mīleka wale nō.
48:40 LK  ʻAe.
48:40 mk:MW ʻO ia kā.  Ke manaʻo aku nei^^ He manaʻo nui kaʻu iā ia, ʻo ia koʻu mea i, i kāhea kēia pō.
48:48 LK  A pehea ʻoe, e hele mai ana nō ʻoe?
48:51 mk:MW Makamake wau e hele mai e,
48:52 LK  ʻAe, e kipa mai.
48:54 mk:MW ʻAe e pe^^ he kēlā lā, he Poʻaono ia.
48:58 LK  He Poʻaono.
48:59 mk:MW And, aia i ke Kula ʻo Kamehameha.
49:01 LK  Ke kula ʻo Kamehameha.
49:03 mk:MW ʻAe.  !!
49:03 LK  E kelepona mua ʻoe i, iā Mrs. Bernie.
49:07 mk:MW Bernie?
49:08 LK  ʻAe.
49:08 mk:MW A ke, ma ka helu?
49:10 LK  Ma ka, ka helu, a, eia ka helu.  Ka helu ʻe^^ ʻewalu ʻehā ʻelima, ʻeono ʻeono ʻekolu ʻekahi.
49:21 mk:MW ʻEkahi?
49:22 LK  ʻAe.
49:23 mk:MW ʻO ia kā.
49:24 LK  A waiho aku ʻoe i kou ino^^ inoa ma kona keʻena.
49:29 mk:MW ʻŌ, hāʻawi aku koʻu in^^ ka^^,
49:31 LK  ʻAe.
49:32 mk:MW kou inoa.  Ko, koʻu inoa?
49:33 LK  ʻAe.  I ko^^ i kou inoa.
49:35 mk:MW I,
49:35 LK  I paʻa iā ia i kou inoa.
49:37 mk:MW Inā ʻaʻole paʻa, ke aha?
49:40 LK  Inā ʻaʻole paʻa, ʻaʻole ʻo ia maopopo e hele mai ana ʻoe, a, ʻaʻole,
49:43 mk:MW ʻŌ.  ʻŌ.  !!
49:44 LK  hiki iā lākou ke hoʻomākaukau i nā mea e pono ai iā ʻoe i kēlā lā.
49:46 mk:MW {A,} ʻae, ʻae, ʻae.
49:48 LK  ʻAe.
49:49 mk:MW Lā.  ʻO ia kā.  ʻŌ, aloha nō.  ʻO ia kaʻu mea nui i kēia pō.  Manaʻo aku nei wau aia ʻo Mīleka lāua ʻo ʻIliahi.
49:59 LK  ʻAe.  E hele mai.
50:00 mk:MW !!
50:00 LK  He lā,
50:01 mk:MW !!
50:01 LK  he lā maikaʻi nō kēlā.
50:02 mk:MW ʻO wai kēia Kaʻahanui^^?  ʻO Dorothy?
50:05 LK  Kahananui.
50:06 mk:MW Kahananui.
50:07 LK  Dorothy Kahana^^
50:07 mk:MW Dorothy.
50:08 LK  ʻAe.  Dorothy Kahananui.
50:10 mk:MW ʻŌ.  I^^  Manaʻo wau, maopopo nō wau iā ia.
50:14 LK  ʻAe, a makemake nō ʻoe e kamaʻilio pū me ia?
50:17 mk:MW A, ʻaʻole.  Nui nō paha kāu kelepona ʻē, e nui nā poʻe nīnau ana.
50:25 LK  ʻAʻole.
50:26 mk:MW ʻAʻole?
50:26 LK  ʻAʻole.
50:27 mk:MW ^^^
50:27 LK  ^^^ Inā he manaʻo ko,
50:30 mk:MW Maikaʻi kēia ʻano.  Hiki ke kūkā like nā poʻe e kāhea.
50:36 LK  ʻAe, ʻae, ʻae.
50:37 mk:MW Because a, ʻaʻole nui nā poʻe o nā keiki i kēia manawa hiki ke, a, kūkā like i ka ʻōlelo.
50:47 LK  I ka ʻōlelo a ka makuahine.  ʻAe.
50:49 mk:MW makuahine.
50:50 LK  Pololei.
50:50 mk:MW Because, koʻu makua, makuahine mai Niʻihau mai.
50:54 LK  ʻŌ.
50:55 mk:MW Nā Niʻihau.  ʻO wau nō kekahi.
50:57 LK  ʻO, ʻo ʻoe.  No Niʻihau nō ʻoe?
51:00 mk:MW ʻAʻole.  Koʻu makuahine.
51:02 LK  ʻĒ, ʻē.
51:02 mk:MW Nā ʻohana a pau mai Niʻihau mai.  Hiki nō wau ke walaʻau me lākou.
51:07 LK  ʻAe, ʻae.
51:07 mk:MW But a, ua noho wau i, i Hololu^^ Honolulu nei.  So, ʻaʻole loaʻa kēlā T iaʻu.
51:16 LK  ^^^
51:16 mk:MW ^^^
51:17 LK  ʻAe.
51:19 mk:MW A, maikaʻi,
51:21 LK  ʻAe.
51:21 mk:MW ka walaʻau ʻana me ʻoe.  A loaʻa kēia !!
51:24 LK  ʻAe, mahalo i kou kelepona ʻana mai nei.
51:26 mk:MW ʻO ia.
51:27 LK  ʻAe.
51:27 mk:MW A ʻo ia.
51:28 LK  Aloha.
51:28 mk:MW OK.  Aloha.
51:34 LK  Aloha ahiahi.
51:36 mk:HB Aloha.
51:38 LK  Aloha nō.  Pehea ʻoe?
51:39 mk:HB ʻŌ, ʻano maikaʻi.  A ʻo ʻoe?
51:42 LK  Maikaʻi nō.  E aha ana ʻoe?
51:45 mk:HB {Amū,} well, a makemake au e nīnau iā ʻoe me Kahananui wahine kekahi nīnau.  Hiki?
51:53 LK  Hiki.
51:54 mk:HB He aha ko ʻolua manaʻo no ka hoʻomau ʻana i ka ʻōlelo makuahine?  Hiki iā kākou e hoʻomau ana pono i ka ʻōlelo Hawaiʻi inā ʻaʻole ma^^ a, inā ʻaʻole lawa nā puke ʻōlelo maikaʻi  a pēlā aku.
52:11 LK  ʻAe.  Ua hiki nō.  E hana nō kākou me ka mea loaʻa.  Akā e hoʻonui ana nā puke haʻawina.  Aia nō iā kākou.
52:20 mk:HB A pehea kā kākou hana?
52:23 LK  Pehea kā kākou hana?  E hoʻonui aku i ka puke haʻawina.  E  hoʻonui aku i ka ʻōlelo makuahine.
52:29 mk:HB A na wai e hana ai?
52:31 LK  Na kākou nō kēia hana koʻikoʻi.
52:34 mk:HB Na kākou.  ʻO wau?  ʻO, ʻo ʻoe?
52:37 LK  ʻO ʻoe nō paha.
52:38 mk:HB ʻŌ.
52:39 LK  ʻAe. ^^^  Mai waiho kēia hana na kekahi mea ʻē aʻe e hana ai.  Na kākou nō e hana aku.
52:48 mk:HB A.
52:48 LK  ʻAʻole anei?
52:49 mk:HB ʻAe.
52:49 LK  Ua hiki nō paha kākou ke hana.
52:51 mk:HB Akā, {amū,} pehea nā, nā poʻe kahiko, {amū,} nā, nā poʻe makua kāne, a, makuahine?
52:58 LK  Nā kūpuna?
52:59 mk:HB ʻAe.
52:59 LK  ʻAe.  Ua hiki nō lākou ke kākoʻo mai iā mākou.
53:03 mk:HB Ke hana nei lākou i kēia manawa?
53:06 LK  A ua hiki, ʻē?  Pehea?
53:06 mk:HB Ke hana nei lākou i kēia manawa?
53:08 LK  Ke hana nei nō lākou i kā lākou mea e hiki ke hana ai.
53:13 mk:HB ʻO ia kā?
53:14 LK  ʻAe.  Pehea?  ʻAʻole paha?  Iā ʻoe, a, pehea kou manaʻo?
53:20 mk:HB ʻAʻole maopopo. ^^^
53:21 LK  ^^^ No^^ n^^ no ka mea, ʻo ka poʻe kūpuna, ʻaʻole paha, a, hele i ka nui o lākou i ke kula.  ʻAʻohe mākaukau loa paha i ke ʻano o ke kākau ʻana i nā puke haʻawina.
53:38 mk:HB Akā, i kou manawa,
53:39 LK  E, ua paʻa nō lā^^ ua paʻa nō lākou iā lākou i ka ʻōlelo Hawaiʻi.  Akā,
53:45 mk:HB Akā, i kou manaʻo, ua maikaʻi kēlā.
53:49 LK  Ke aha?
53:51 mk:HB Ke Kulanui Hawaiʻi.
53:53 LK  ʻAe.
53:54 mk:HB ʻAe?
53:55 LK  ʻAe.
53:55 mk:HB ʻŌ.
53:56 LK  ^^^
53:56 mk HB  OK.
53:57 LK  ʻAe.
53:58 mk:HB Hiki.  Mahalo.
53:59 LK  Mahalo nui i kou kelepona ʻana mai nei.
54:01 mk:HB A hui hou.
54:56 LK  A hui hou aku nō.  ʻAe.  ʻO ia nō.  Kekahi nīnau nui.  Ke, ke nīnau, a mea, e nīnau mau ana ka poʻe ʻōpiopio, a, āhea ana kākou e hoʻomaka ai i kēia hana nui ʻo ka hoʻomākaukau ʻana i nā puke haʻawina o ke aʻo ʻana i n^^ i ka ʻōlelo Hawaiʻi?  A, ua hana nō^^ Ke hana nei nō kākou i ka mea hiki.  ʻAʻole hiki ke hana i nā mea a pau i kēia manawa nō.  He hana ahonui kēia.  ʻAe.  E kala mai iaʻu.
54:49   ʻAʻohe poʻe.
54:50 mk:KG Auē.
54:52 LK  Aloha ahiahi.
54:53 mk:KG Auē nō hoʻi. ^^^  ʻO Kauanoe kēia?
54:57 LK  ʻAe.
54:58 mk:KG ʻŌ.  Aloha.
54:59 LK  Aloha.
55:00 mk:KG ʻO Kaʻiʻini kēia.
55:01 LK  ʻAe, aloha mai nō.  Pehea ʻoe?
55:03 mk:KG ʻŌ, maikaʻi.  Akā, ʻaʻole makemake au e, e ʻōlelo me ʻoe. ^^^
55:08 LK  ʻŌ.  ʻAʻohe ou manaʻo i kēia ahiahi.
55:11 mk:KG ʻŌ.  ʻAʻole.  No ka mea, hemahema kaʻu kamaʻilio ʻana.
55:15 LK  He mea ʻole.
55:17 mk:KG ʻŌ.  Auē.
55:19 LK  A.
55:19 mk:KG ʻŌ, ua kolohe ʻoe.
55:21 LK  ^^^
55:22 mk:KG ʻO Hīnano.
55:25  LK  ʻAe.
55:26 mk:KG ʻO.  A, pehea ʻoe?
55:27 LK  Maikaʻi.  A pehea ʻoukou?
55:29 mk:KG ʻŌ, maikaʻi mākou.  A pehea ʻo, ʻo ka wahine Kahananui?
55:34 LK  Maikaʻi nō ʻo ia.
55:36 mk:KG ʻŌ.  Mahalo.  E, e mahalo ʻoe no, no kumu maikaʻi ʻoe.
55:45 LK  ^^^ ʻAe, ^^^ mahalo, kou lo^^
55:49 mk:KG ʻŌ.  I kēia manawa, makemake au e, e hele, ^^^
55:54 LK  He aha?
55:54 mk:KG E kala mai.
55:55 LK  ʻAe, ʻae, hiki.  Mahalo i kou kelepona ʻana mai.
55:58 mk:KG A hui hou.
55:58 LK  A hui hou aku.  Aloha ahiahi.
56:02 mk:m1 Aloha, aloha ahiahi ʻolua.
56:04 LK  ʻAe, mahalo.
56:06 mk:m1 A makemake wau e nonoi iā ʻoe inā ua, ua lako nō hoʻi ʻoukou i ka, i ka nane, nane Hawaiʻi?
56:15 LK  I ka nane?
56:16 mk:m1 ʻO ia hoʻi, no ka mea !!
56:17 LK;  He nane paha, he nane paha kou? ^^^
56:20 mk:m1 He nane nō kaʻu, akā nō naʻe, ʻaʻole wau i lohe iā ʻoukou i ka nonoi ʻana nō hoʻi iā haʻi i nā !!
56:25 LK  A he, he nui nā nane a ka poʻe Hawaiʻi.
56:28 mk:m1 ʻEā?
56:28 LK  He nui ka, ka nane a ka poʻe Hawaiʻi.  Akamai lākou i ka nane.
56:34 mk:m1 A no ka mea, kēia koʻu wā ʻehā paha kēia nei wau e hoʻolohe mai nei iā ʻou^^ iā ʻoukou.
56:40 LK  ʻAe.
56:41 mk:m1 A,
56:43 LK  ʻAe.
56:43 mk:m1 Me aʻu, mai koʻu wā liʻiliʻi mai ka ʻāina nui nō hoʻi wau o Hawaiʻi.
56:48 LK  ʻO hea o Hawaiʻi?  ʻO Puna?
56:50 mk:m1 A ʻo ia.
56:51 LK  ʻO Puna, ʻāina kaulana kēlā i ka nane.
56:54 mk:m1 ʻO ia hoʻi.  
56:55 LK  ^^^
56:56 mk:m1 I nā, ^^^
56:57 LK  ʻĀina kaulana i ka nane ʻo Puna.
56:59 mk:m1 ʻĒ.  Kelep^^ au a hoʻolohe au, hoʻolohe ʻoe iā. ʻou^^ iā ʻoukou i ka walaʻau ʻana, hoʻopuka ana ka poʻe iā ʻoe i kēlā hana ʻana i ka mea lau hala nō hoʻi.
57:08 LK  ʻAe.
57:09 mk:m1 A hoʻolohe ana wau kekahi, kekahi poʻe nonoi mai ana iā ʻoe.  ʻOiaʻiʻo nō akā kekahi poʻe ʻaʻole paha i maopopo pono ka mea ʻana, ka hana ʻana nō hoʻi o ka lau hala.
57:20 LK  ʻAe, ʻae.
57:21 mk:m1 ʻO ia hoʻi me ka, me ka, mea o ka pāpale a, ka loulu.
57:26 LK  ʻAe.  ʻO ka loulu.
57:27 mk:m1 A ʻo ia nō hoʻi, no ka mea,
57:29 LK  Pāpale keʻokeʻo kēlā.
57:30 mk:m1 ʻO ia hoʻi.
57:31 LK  Lau keʻo^^
57:32 mk:m1 ʻO koʻu wā liʻiliʻi, o, paʻa^^ paʻanaʻau hoʻi au.  ʻO ia ke kumu hoʻolohe wau.
57:36 LK  ʻĒ.  A pehea ʻoukou i hoʻomākaukau i^^ a, hoʻomākaukau ai ka,
57:39 mk:m1 He mea nui ka hana.  Nui ka hana !!
57:40 LK  He ʻae, he hana nui.  Hoʻomaʻū paha ʻoukou i ka lau, i loko o ka, i loko o ke kai?
57:47 mk:m1 ʻAʻole.  ʻOkoʻa mākou.
57:49 LK  ʻOkoʻa.  ʻAʻole ʻoukou hoʻomaʻū i ka lau.  Lau ʻōpiopio kēia?
57:54 mk:m1 Kuke aku ʻoe, pau a hoʻokaulaʻi ʻoe.
57:55 LK  ʻŌ, kupa.
57:56 mk:m1 A ʻo ia.
57:57 LK  ʻĒ.
57:58 mk:m1 Pau, a kaulaʻi aku nō hoʻi i kēia mea i ka lā.  Na ka lā nō hoʻi i mea mai. Hoʻokeʻokeʻo mai a keʻokeʻo hoʻi kēlā mea.
58:05 LK  ʻAʻole hoʻokomo i loko o ka ʻeke huluhulu e kaulaʻi ai.
58:09 mk:m1 ʻAʻole.
58:10 LK  ʻAʻole.
58:10 mk:m1 ʻAʻole.
58:11 LK  ʻAe.  ʻAʻohe like mea melemele ka lau?
58:14 mk:m1 Akā, you know, melemele nō ke mea ʻoe i waho loa, i ka lōʻihi ʻana o wa^^ o waho.
58:20 LK  ʻĒ, ʻē.
58:22 mk:m1 A ʻo ia ke kumu i noʻonoʻo aku nei wau i kēia pō, hoʻolohe mai ana iā ʻoukou kēia pō.  A makemake wau^^ ʻAʻole wau i lohe i ka nane.  ʻO ia ke kumu, makemake wau nonoi iā ʻoukou e hoʻopaʻanaʻau ʻoukou i ka nane.
58:31 LK  ʻĒ, ʻē.  He na^^ he nane kaʻu iā ʻoe.
58:36 mk:m1 A ʻo ia.
58:37 LK  ʻAe.  Eia. ^^^ ʻEkolu pā ka loaʻa ʻana i ka wai.
58:43 mk:m1 He aha ka hāʻina !!
58:44 LK  He n^^ ʻeā?
58:46 mk:m1 Pane hou mai ana ʻoe.
58 47   {Uhu.}
58:49 LK  ʻAe.  ʻEkolu pā ka loaʻa ʻana i ka wai.
58:55 mk:m1 ʻEkolu pā.
58:56 LK  Kuailo?
58:58 mk:m1 ʻAʻole, ʻaʻole loaʻa iaʻu.
58:59 LK  ʻAe. ^^^  ʻO ka niu.  He pūnāwai kēia kau i ka lewa.  ʻEkolu pā ka loaʻa ʻana i ka wai.
58908 mk:m1 ʻAe.  ʻOkoʻa nō kekahi poʻe i ka mea ʻana. !! 
59:10 LK  ʻEā?
59:11 mk:m1 kēnā, kēnā nane.
59:12 LK  ʻO ka ʻili o ka, o ka niu, ʻo ka pulu a ʻo ka iwi o ka niu.  A loaʻa i ka wai.
59:17 mk:m1 ʻO ia nō, ʻo ia nō.
59:18 LK  ʻAe.  ʻEkolu pā. ^^^
59:20 mk:m1 A ʻo ia.
59:21 LK  A he aha kāu nane?
59:24 mk:m1 ^^^
59:25 LK  ^^^
59:25 mk:m1 He nane nō kaʻu.  Akā nō naʻe i ka poʻe Hawaiʻi, ua, ua maʻa lākou.  A, ka noʻonoʻo ʻana paha ua mea, akā nō naʻe ka hāʻina, mea maikaʻi hoʻi ia.
59:38 LK  ʻAe.  A he aha kāu nane?
59:43 mk:m1 ʻO wai, ʻo wau?
59:43 LK  ʻEā?  Pehea?
59:48 mk:m1 Kuʻu wahi kanaka, ʻaʻole {mū,} a ua poina wau.
59:52 LK  Poina?
59:52 mk:m1 {Mū.}
59:53 LK  ^^^
59:54 mk:m1 No ka mea, i loko wau o ka hui koa ma mua o ka hele ʻana mai i waho nei.  ʻUmi makahiki me ka hapa.
59:59 LK  ʻĒ, ʻē.
60:00 mk:m1 I ka hemo ʻana mai mai ka hui koa, lōlō.  ʻAʻohe poʻe walaʻau Hawaiʻi iā ʻoe i loko ola.  A pau ka mea, make ana.
60:09 LK  ʻAe.  Mahalo nui kou kele^^ ʻana, kelepona ʻana mai nei.
60:12 mk:m1 Mahalo iā ʻoe i ka hoʻowehewehe ʻana mai nei iaʻu.
60:14 LK  He aha?  ʻAe.
60:15 mk:m1 Mahalo nui loa iā ʻoe i kou hoʻowehewehe ʻana mai nei iaʻu.  A hui hou nō kākou.  E hoʻolohe aku wau nō hoʻi iā ʻoukou.
60:22 LK  ʻAe.  I kēia Kepakemapa, no ka mea, e hoʻomaha ana kākou, mea, mākou i kēia kauwela.
60:27 mk:m1 I ka wā hea?
60:28 LK  E hoʻomaha ana nā^^ Hoʻomaha ana ke kula no kēia kauwela.
60:34 mk:m1 ʻO kēia?
60:35 LK  ʻĒ.  No laila, ʻaʻole^^ ʻO kēia ka hope loa o ka, kā mākou papahana.
60:40 mk:m1 ʻO kēia manawa e pau ʻoukou?
60:42 LK  A, ʻae.
60:43 mk:m1 Hoʻomaha ana.
60:43 LK  E hoʻomaha ana.  A hoʻomaka hou ana paha i loko o Kepakemapa.
60:47 mk:m1 ʻŌ, ʻo ia kā.
60:48 LK  ʻAe.
60:49 mk:m1 Mahalo nui loa iā ʻoe.
60:50 LK  Mahalo nui iā ʻoe i kou lohe ʻana mai.
60:52 mk:m1 Aloha nō.
60:53 LK  ʻAe, aloha.
60:56 DK  Pau koke ka manawa.
60:57 LK  ʻAe.
60:58 DK  Nui ka poʻe ma ke kelepona. !!
60:59 LK  No laila, ua hiki mai kākou i ka hopena o kā mākou papahana.  Ma mua nō naʻe o ka hoʻopau ʻana o kēia papahana, makemake au e hoʻomanaʻo hou iā ʻoukou e nā mea e makemake ana e hele mai i kēia ʻaha ʻōlelo Hawaiʻi, ka mua kēia o ka ʻaha ʻōlelo Hawaiʻi e mālama ʻia nei ma ke kula, ma, ma ke Kula ʻo Kamehameha.  Inā makemake ʻoukou e hele mai i kēia ʻaha ʻōlelo Hawaiʻi, e kelepona mua iā Mrs. Bernie ma ke Kula ʻo Kamehameha.  A eia ka helu, helu ʻei^^ ʻewalu ʻehā ʻelima, ʻeono ʻeono ʻekolu ʻekahi.  A ʻo nā haumāna i kōkua lokomaikaʻi mai i kēia ahiahi ma kēia papahana, ʻo Tai Crouch ka mea i ʻōlelo ai ma ʻōlelo haole, me Pakele Freitas lāua ʻo Kiana Nāone ma ke kamaʻilio ʻana no Oʻahu, me Kuʻulei Kaikainahaole no ka haʻiʻōlelo ʻana ʻo ka manu kōlea.  A ʻo Kaniela Akaka, ʻo Pila Wilson me Eldon Akamine nā mea i, i hīmeni ai a i hoʻokani ai i ka pila.  A mahalo nui iā ʻoe, e Kahananui wahine i kou kipa ʻana mai i kēia ahiahi.  A me nā makamaka lehulehu i kōkua lokomaikaʻi mai i kēia papahana ʻo Ka Leo Hawaiʻi.  A mahalo nui iā ʻoukou e nā mea e hoʻolohe ana.  A aloha nui iā ʻoukou a pau loa.  A hui hou aku kākou.
62:40 Hawaiʻi Aloha
62:47 KS ## ʻAnoʻai ke aloha e nā pua o ka ʻāina.  Ua pā iho nei ko ʻoukou mau pepeiao i Ka Leo Hawaiʻi o ke ahiahi a me nā mele aloha o ka ʻāina, me he kahawai lā, e ʻōlino mau, e nanahe mau, a e nani mau.  Aloha a nui loa iā ʻoukou a pau, a hui hou aku kākou.
  > E Hawaiʻi e kuʻu one hānau ē, hānau ē
  Kuʻu home kulaiwi nei
  ʻOli nō au i nā pono lani ou, lani ou
  E Hawaiʻi aloha ē

  E hauʻoli e nā ʻōpio Hawaiʻi nei
  ʻOli ē, ʻoli ē, ʻoli ē, ʻoliʻoli ē
  Mai nā aheahe makani e pā mai nei, pā mai nei
64:21  Mau ke aloha no Hawaiʻi",0,2023-08-19 01:54:38,2023-08-19 02:01:57.310252,1,2
14,1a4742c8-de9a-4ce8-8df7-51d5417dfd39,Kepakemapa,Kepakemapa,0,2023-08-20 14:00:03,2023-08-20 14:00:09.336853,2,0
15,c7958f6b-cb62-4ea7-91e0-774a31d25516,Kepakemapa,Kepakemapa kepakemapa,0,2023-08-20 14:06:31,2023-08-17 22:11:28.823793,1,0
